<html>
<head>
<meta http-equiv="Content-Type" content="text/html; charset=utf-8"/>
<meta http-equiv="Content-Language" content="fa" />
<meta name="class" content="Living Document" />
<meta name="classification" content="Internet" />
<meta name="createDate" content="May 11, 2020" />
<meta name="creator" content="The Urantia Foundation" />
<meta name="dateofLastModification" content="May 11, 2020" />
<meta name="distribution" content="Global" />
<meta name="note" content="2018 Farsi Translation of The Urantia Book" />
<meta name="publisher" content="The Urantia Foundation" />
<meta name="rating" content="Safe for Kids" />
<meta name="type" content="Public" />
<meta name="version" content="UF-FAS-001-2018-1.6" />
<title>مقالۀ 139 دوازده حواری</title>
<style type="text/css" xml:space="preserve">
.c1 {
 text-align: center;
}
.Colored {
 color: #000000;
}
.SCaps {
 font-size: smaller;
 text-transform: uppercase;
}
.UL {
 text-decoration: underline;
}
</style>
</head>
<body>
<div class="c1">
	<h1 style="direction:rtl"><span style="color:#ACA6A6">نسخۀ پیشنویس</span></h1>
</div>
<div class="c1">
<h4 style="direction:rtl">مقالۀ 139</h4>
</div>
<div class="c1">
<h4 style="direction:rtl">دوازده حواری</h4>
</div>

<p style="direction:rtl"> این یک گواه گویا برای جذابیت و درستکاری حیات زمینی عیسی است که، گر چه او بارها امیدهای حواریونش را متلاشی ساخت و هر بلندپروازی آنها را برای ستایش شخصی پاره پاره نمود، فقط یک نفر او را ترک کرد.</p>
<p style="direction:rtl"> حواریون دربارۀ پادشاهی آسمان از عیسی آموختند، و عیسی دربارۀ پادشاهی انسانها و سرشت بشری بدان گونه که در یورنشیا و در سایر کرات تکاملی زمان و فضا وجود دارد بسیار از آنها آموخت. این دوازده مرد نمایانگر انواع بسیار متفاوتی از خلق و خوی بشری بودند، و آنها از طریق آموزش <em>شبیه به هم</em> نشده بودند. بسیاری از این ماهیگیران جلیل در نتیجۀ تغییر کیش اجباری جمعیت غیریهودیِ جلیل، یکصد سال پیش از آن، تیره&zwnj;های سنگینی از خون غیریهودی را حمل می&zwnj;کردند.</p>
<p style="direction:rtl"> این اشتباه را در رابطه با حواریون مرتکب نشوید که آنها را در مجموع نادان و بی&zwnj;دانش پندارید. همگی آنها، به جز دوقلوهای حَلفی، فارغ&zwnj;التحصیلان مدارس کنیسه&zwnj;ها بودند. آنها در متون مقدس عبرانی و در بخش عمدۀ دانش جاری آن روزگار به طور کامل آموزش یافته بودند. هفت تن از آنها فارغ&zwnj;التحصیلان مدارس کنیسه&zwnj;های کفرناحوم بودند، و هیچ مدرسۀ یهودی بهتری در تمام جلیل وجود نداشت.</p>
<p style="direction:rtl"> هنگامی که نگارشات شما به این پیام&zwnj;آوران پادشاهی به عنوان &rdquo;افرادی عامی و آموزش ندیده&ldquo; اشاره می&zwnj;کنند، منظور رساندن این ایده بود که آنها آدمهایی غیرروحانی بودند. آنها در دانش آموزگاران شرعیات یهود درس نیاموخته بودند و در روشهای تفسیر این آموزگاران از متون مقدس آموزش نیافته بودند. آنها فاقد به اصطلاح آموزش بالاتر بودند. در ایام امروز آنها قطعاً آموزش ندیده پنداشته می&zwnj;شدند، و در برخی از محافل جامعه حتی بی&zwnj;فرهنگ. یک چیز قطعی است: همۀ آنها تحت برنامۀ سختگیرانه و کلیشه&zwnj;ایِ آموزشی یکسان قرار نگرفته بودند. از نوجوانی به بعد، آنها از تجارب جداگانۀ فرا گرفتنِ نحوۀ زیستن بهره&zwnj;مند شده بودند.</p>
<div class="c1">
<h4 style="direction:rtl">1- آندریاس، نخستین انتخاب شده</h4></div>

<p style="direction:rtl"> آندریاس، رئیس گروه حواریونِ پادشاهی، در کفرناحوم به دنیا آمد. او بزرگترین کودک در یک خانوادۀ پنج نفره بود که متشکل از خودش، برادرش شمعون، و سه خواهرش بودند. پدرش که اکنون فوت کرده بود، یک شریک زِبِدی در کار خشک کردن ماهی در بیت&zwnj;صیدا، بندرگاه ماهیگیری کفرناحوم، بود. هنگامی که آندریاس یک حواری شد، ازدواج نکرده بود ولی در منزل برادرِ متأهلش، شمعون پطرس، زندگی می&zwnj;کرد. هر دو آنها ماهیگیر و شریک یعقوب و یوحنا، پسران زبدی بودند.</p>
<p style="direction:rtl"> در سال 26 بعد از میلاد مسیح، سالی که آندریاس به عنوان یک حواری انتخاب شد، 33 ساله بود، یک سالِ کامل مسن&zwnj;تر از عیسی و مسن&zwnj;ترین حواری. او از یک تیرۀ عالی از نیاکان برآمده بود و توانمندترینِ فرد از میان دوازده تن بود. به جز در زمینۀ سخنوری، او تقریباً در هر توانمندیِ قابل تصور با همیاران خود همتراز بود. عیسی هرگز به آندریاس یک اسم خودمانی، یک نام برادرانه، نداد. اما حتی همینطور که حواریون به زودی شروع کردند عیسی را استاد خطاب کنند، آندریاس را نیز با عبارتی که معادل رئیس بود می&zwnj;نامیدند.</p>
<p style="direction:rtl"> آندریاس یک سازمانده خوب ولی یک مدیر بهتر بود. او یکی از افراد دایرۀ درونیِ چهار حواری بود، اما انتصاب او توسط عیسی به عنوان سرپرست گروه حواریون، این را برای او ضروری ساخت که ضمن این که سه تای دیگر از همدمی بسیار نزدیک روحانی با استاد بهره&zwnj;مند می&zwnj;شدند، برای انجام وظیفه نزد برادرانش باقی بماند. آندریاس درست تا آخر سرپرست گروه حواریون باقی ماند.</p>
<p style="direction:rtl"> اگر چه آندریاس هرگز یک موعظه&zwnj;گر مؤثر نبود، یک کارکن شخصی کارآمد بود. او میسیونر پیشگام پادشاهی بود، بدین لحاظ که به عنوان نخستین حواری انتخاب شده، فوراً برادرش شمعون را نزد عیسی آورد که متعاقباً یکی از بزرگترین موعظه&zwnj;گران پادشاهی گردید. آندریاس حامی اصلی سیاست عیسی در زمینۀ به کار گرفتن برنامۀ کار شخصی به عنوان ابزار آموزش دوازده تن به عنوان پیام&zwnj;آوران پادشاهی بود.</p>
<p style="direction:rtl"> عیسی چه به طور خصوصی به حواریون آموزش می&zwnj;داد و چه به توده&zwnj;ها، آندریاس معمولاً در جریان آنچه رخ می&zwnj;داد قرار داشت؛ او یک مدیر اجرایی با درایت و یک سرپرست کارآمد بود. او در مورد هر امری که در معرض توجه او قرار داده می&zwnj;شد فوراً تصمیم می&zwnj;گرفت، مگر این که او مسئله را فراتر از حوزۀ اختیاراتش قلمداد می&zwnj;کرد، که در این صورت آن را مستقیماً نزد عیسی می&zwnj;برد.</p>
<p style="direction:rtl"> کاراکتر و خلق و خوی آندریاس و پطرس بسیار از هم متفاوت بود، اما در اعتبار دادن به آنها باید برای همیشه ثبت شود که آنها به گونه&zwnj;ای عالی با هم سازگاری داشتند. آندریاس هیچگاه نسبت به توانایی سخنوری پطرس حسود نبود. اغلب مشاهده نمی&zwnj;شود که یک مرد مسن&zwnj;تر همچون تیپ آندریاس چنین تأثیر عمیقی بر یک برادر جوانتر و با استعداد بگذارد. هیچگاه به نظر نمی&zwnj;رسید که آندریاس و پطرس حتی در کمترین حد نسبت به توانایی&zwnj;ها یا دستاوردهای یکدیگر حسود باشند. در اواخر عصر روز پنطیکاست، هنگامی که عمدتاً از طریق موعظۀ پرانرژی و الهام&zwnj;برانگیز پطرس، دو هزار روان به پادشاهی افزوده شد، آندریاس به برادرش گفت: &rdquo;من نتوانستم این کار را انجام دهم، اما خوشحالم که برادری دارم که توانست.&ldquo; و پطرس در پاسخ به او گفت: &rdquo;و اگر مرا نزد استاد نیاورده بودی و اگر در <em>نگاه داشتن</em> من نزد او مصمم نبودی، برای انجام این کار من اینجا نمی&zwnj;بودم.&ldquo; آندریاس و پطرس از این قاعده مستثنی بودند، و اثبات کردند که حتی برادران می&zwnj;توانند در صلح و آرامش با هم زندگی کنند و به گونه&zwnj;ای مؤثر با هم کار کنند.</p>
<p style="direction:rtl"> بعد از پنطیکاست پطرس معروف شد، اما این هرگز آندریاسِ مسن&zwnj;تر را آزار نداد که طی باقیماندۀ عمر خویش به عنوان &rdquo;برادرِ شمعون پطرس&ldquo; معرفی شود.</p>
<p style="direction:rtl"> از میان همگی حواریون، آندریاس بهترین داور انسانها بود. حتی هنگامی که هیچیک از دیگران گمان نمی&zwnj;بردند که برای خزانه&zwnj;دار آنها اشکالی وجود دارد، او می&zwnj;دانست که در قلب یهودای اسخریوطی آشفتگی در حال شکل گرفتن است؛ اما او راجع به نگرانیهای خود به هیچیک از آنها چیزی نگفت. خدمت بزرگ آندریاس به پادشاهی در اندرز دادن به پطرس، یعقوب، و یوحنا در رابطه با انتخاب نخستین بشارتگرانی بود که برای اعلام بشارت خداوند اعزام شده بودند. او همچنین دربارۀ سازماندهی امور اداری پادشاهی به این رهبران اولیه مشاوره می&zwnj;داد. آندریاس برای کشف منابع پنهان و استعدادهای نهفتۀ جوانان توانایی زیادی داشت.</p>
<p style="direction:rtl"> خیلی زود پس از معراج عیسی به عالم بالا، آندریاس نوشتن یک نگارش شخصی از بسیاری گفته&zwnj;ها و کنشهای استاد عزیمت کردۀ خویش را آغاز نمود. بعد از مرگ آندریاس، رونوشت&zwnj;های دیگری از این نگاشتۀ خصوصی انجام گرفتند و در میان آموزگاران آغازین کلیسای مسیحی آزادانه منتشر شدند. این یادداشتهای غیررسمی آندریاس متعاقباً ویرایش شدند، اصلاح شدند، تغییر داده شدند، و بر آنها اضافه شد، تا این که آنها یک روایت نسبتاً متوالی از زندگی استاد در زمین را تشکیل دادند. آخرین نسخه از میان این چند نسخۀ تغییر داده شده و اصلاح شده، در حدود یکصد سال بعد از این که نسخۀ اصلی توسط نخستین برگزیده از میان دوازده حواری نوشته شد، در اسکندریه با آتش نابود گردید.</p>
<p style="direction:rtl"> آندریاس مردی با بینش روشن، اندیشۀ منطقی، و عزمی راسخ بود، و قدرت فوق&zwnj;العادۀ کاراکتر او در بر گیرندۀ ثبات عالی او بود. نقصان خلق و خوی او کمبود شور و شوق او بود؛ او بارها نتوانست از طریق تحسین مدبّرانه یارانش را تشویق کند. و کم حرفی او در تمجید از دستاوردهای ارزشمند دوستانش ناشی از نفرت او از چاپلوسی و ریاکاری بود. آندریاس یکی از آن مردان چند هنره، متین، خود ساخته، موفق، و متواضع بود.</p>
<p style="direction:rtl"> هر یک از حواریون عاشق عیسی بودند، اما این نیز حقیقت دارد که هر یک از دوازده تن به دلیل برخی ویژگیهای شخصیتی که برای هر حواری یک جاذبۀ ویژه داشت جذب او شده بودند. آندریاس به دلیل صداقت باثبات عیسی و بزرگ&zwnj;منشی بی&zwnj;شائبۀ او وی را تحسین می&zwnj;کرد. هنگامی که انسانها به یک باره عیسی را می&zwnj;شناختند، از این میل وافر برخوردار می&zwnj;شدند که او را با دوستانشان به اشتراک بگذارند؛ آنها به راستی می&zwnj;خواستند تمام دنیا او را بشناسد.</p>
<p style="direction:rtl"> هنگامی که اذیت و آزارهای دوران بعد سرانجام حواریون را از اورشلیم پراکنده ساخت، آندریاس به ارمنستان، آسیای صغیر، و مقدونیه سفر کرد، و بعد از این که چندین هزار نفر را به پادشاهی آورد، سرانجام در پاترا در آچایا دستگیر و مصلوب گردید. دو روز کامل طول کشید تا این مرد تنومند روی صلیب جان داد، و در طول این ساعات سوگ&zwnj;بار، او به اعلام نمودن مژدۀ نجات پادشاهی آسمان به گونه&zwnj;ای مؤثر ادامه داد.</p>
<div class="c1">
<h4 style="direction:rtl">2- شمعون پطرس</h4></div>

<p style="direction:rtl"> هنگامی که شمعون به حواریون پیوست، سی ساله بود. او متأهل بود، سه فرزند داشت، و در بیت&zwnj;صیدا، نزدیک کفرناحوم زندگی می&zwnj;کرد. برادر او، آندریاس، و مادر همسرش با او زندگی می&zwnj;کردند. پطرس و آندریاس هر دو ماهیگیران شریک پسران زِبِدی بودند.</p>
<p style="direction:rtl"> پیش از آن که آندریاس شمعون را به عنوان دومین حواری به استاد معرفی کند، مدتی بود که او وی را می&zwnj;شناخت. هنگامی که عیسی به شمعون نام پطرس را داد، با یک لبخند این کار را انجام داد؛ بنا بود که این یک نوع اسم خودمانی باشد. شمعون برای تمام دوستانش کاملاً به صورت یک فرد غیرعادی و عجول شناخته شده بود. درست است که بعدها عیسی به این نامِ مستعارِ با احتیاط اعطا شده یک معنی جدید و مهم وصل نمود.</p>
<p style="direction:rtl"> شمعون پطرس مردی کنشگرا بدون پیش اندیشی و یک خوش&zwnj;بین بود. او طوری بزرگ شده بود که به خود اجازه می&zwnj;داد در نشان دادن احساسات شدید آزادانه زیاده&zwnj;روی کند؛ او دائما با مشکل روبرو می&zwnj;شد، زیرا به سخن گفتن بدون فکر کردن ادامه می&zwnj;داد. این نوع بی&zwnj;فکری همچنین برای تمام دوستان و یارانش مشکلات بی&zwnj;وقفه ایجاد می&zwnj;کرد و موجب شد از سوی استادش چندین بار به طور ملایم مورد سرزنش قرار گیرد. تنها دلیلی که پطرس به واسطۀ حرفهای بی&zwnj;فکرانۀ خویش دچار مشکلات بیشتری نشد این بود که در همان اوان یاد گرفت پیش از آن که به انجام طرحهای علنی مبادرت ورزد دربارۀ بسیاری از طرحها و نقشه&zwnj;های خود با برادرش آندریاس صحبت کند.</p>
<p style="direction:rtl"> پطرس یک سخنران سلیس، شیوا و پرشور بود. او همچنین یک رهبر طبیعی و الهام&zwnj;برانگیز انسانها، یک اندیشمند سریع بود، اما یک استدلال کنندۀ عمیق نبود. او پرسشهای بسیاری می&zwnj;پرسید، بیش از مجموع حواریون، و در حالی که اکثریت این پرسشها خوب و مربوط بودند، بسیاری از آنها بی&zwnj;فکرانه و نابخردانه بودند. پطرس یک ذهن ژرف نداشت، اما ذهنش را نسبتاً خوب می&zwnj;شناخت. از این رو او مردی با تصمیم سریع و عمل ناگهانی بود. در حالی که دیگران به خاطر دیدن عیسی در ساحل با شگفت&zwnj;زدگی گفتگو می&zwnj;کردند، پطرس برای دیدن استاد به وسط می&zwnj;پرید و تا ساحل شنا می&zwnj;کرد.</p>
<p style="direction:rtl"> یک ویژگی که پطرس در عیسی بسیار تحسین می&zwnj;کرد ملایمت فوق&zwnj;العاده عالی او بود. پطرس هرگز از فکر کردن به بردباری عیسی خسته نمی&zwnj;شد. او این درس دربارۀ بخشیدن خطاکار، نه تنها هفت بار بلکه هفتاد مرتبه هفت بار، را هرگز فراموش نکرد. او دربارۀ این تأثیرات کاراکتر بخشندۀ استاد در طول آن روزهای تاریک و غم&zwnj;انگیز بلافاصله بعد از انکار بی&zwnj;فکرانه و غیرعمدی عیسی در حیات کاهن اعظم بسیار فکر کرد.</p>
<p style="direction:rtl"> شمعون پطرس با نگرانی در نوسان بود؛ او به طور ناگهانی از یک حالت افراطی به افراط دیگر نوسان می&zwnj;کرد. ابتدا او اجازه نداد عیسی پاهایش را بشوید و سپس، با شنیدن پاسخ استاد التماس کرد که تماماً شسته شود. اما در نهایت، عیسی می&zwnj;دانست که عیب&zwnj;های پطرس سرچشمه در سر او داشتند و نه در قلبش. او یکی از غیرقابل توضیح&zwnj;ترین آمیزه&zwnj;های شجاعت و بزدلی بود که تاکنون در زمین وجود داشته است. نقطۀ بزرگ قوت او وفاداری و دوستی بود. پطرس به راستی و حقیقتاً عیسی را دوست داشت. و با این وجود به رغم این قدرت رفیع وفاداری، او چنان بی&zwnj;ثبات و متغیر بود که اجازه داد یک دختر خدمتگزار او را تحریک کند که منکر سرور و استادش شود. پطرس می&zwnj;توانست در برابر اذیت و آزار و هر شکل دیگر از حملۀ مستقیم ایستادگی کند، اما در برابر استهزا مأیوس می&zwnj;شد و عقب می&zwnj;نشست. هنگامی که او با یک حملۀ رو در رو مواجه می&zwnj;گشت یک سرباز شجاع بود، اما وقتی که با یک حمله از پشت غافلگیر می&zwnj;شد یک بزدلِ از ترس کز کرده بود.</p>
<p style="direction:rtl"> پطرس نخستین حواری عیسی بود که گام به پیش نهاد و از کار فیلیپ در میان سامریها و پولس در میان غیریهودیان دفاع کرد؛ با این وجود بعدها در انطاکیه هنگامی که با یهودی&zwnj;گرایانِ تمسخر کننده مواجه شد تغییر عقیده داد. او موقتاً از غیریهودیان کناره گرفت، و فقط نکوهش بی&zwnj;پروای پولس را بر سر خود فرود آورد.</p>
<p style="direction:rtl"> او نخستین حواری بود که به بشریت و ربانیت توام عیسی با تمام قلب اعتراف کرد، و نخستین حواری &mdash; به جز یهودا &mdash; بود که او را انکار نمود. پطرس چندان یک رویاپرداز نبود، اما دوست نداشت که از ابرهای شعف و شور و شوق افراط وافر به دنیای ساده و بی&zwnj;روح واقعیت فرود آید.</p>
<p style="direction:rtl"> او در دنبال نمودن عیسی، عملاً و ظاهراً، یا حرکت جمعیت را هدایت می&zwnj;کرد و یا از آنها عقب می&zwnj;افتاد &mdash; &rdquo;با فاصلۀ زیاد دنبال می&zwnj;کرد.&ldquo; اما او موعظه&zwnj;گر برجستۀ دوازده تن بود؛ او به جز پولس بیش از هر یک مرد دیگر برای استقرار پادشاهی کار انجام داد، و در یک نسل پیام&zwnj;آوران پادشاهی را به چهار گوشۀ زمین اعزام کرد.</p>
<p style="direction:rtl"> او بعد از این که چند بار به طور شتابزده استاد را انکار کرد خود را باز یافت، و با هدایت دلسوزانه و فهیمانۀ آندریاس راه بازگشت به سوی تورهای ماهیگیری را از نو راهبری نمود، ضمن این که حواریون در آنجا ماندند تا دریابند بعد از مصلوب شدن عیسی چه رخ خواهد داد. پس از این که او به طور کامل اطمینان یافت که عیسی او را بخشیده است و آگاهی یافت که از نو به جمع یاران استاد پذیرفته شده است، آتش پادشاهی چنان به طور تابناک در درون روانش شعله&zwnj;ور شد که برای هزاران تن که در تاریکی به سر می&zwnj;بردند به یک نور بزرگ و نجات دهنده تبدیل شد.</p>
<p style="direction:rtl"> پس از ترک اورشلیم و پیش از این که پولس در میان کلیساهای غیریهودی مسیحی به روح رهبری کننده تبدیل شود، پطرس به طور گسترده سفر کرد و از کلیۀ کلیساها از بابل تا قُرِنْتُس دیدار نمود. او حتی از بسیاری از کلیساهایی که توسط پولس برپا شده بودند دیدار نمود و به آنها خدمت کرد. اگر چه پطرس و پولس در خلق و خو و تحصیلات، و حتی در الهیات بسیار متفاوت بودند، برای برپایی کلیساها در طول سالهای بعدشان به گونه&zwnj;ای هماهنگ با هم کار کردند.</p>
<p style="direction:rtl"> در موعظه&zwnj;هایی که بخشاً توسط لوقا و در انجیل مرقس ثبت شده، چیزی از سبک و آموزش پطرس نشان داده شده است. شیوۀ نگارش قدرتمند او در نامه&zwnj;اش که به عنوان رسالۀ اول پطرس شناخته شده بهتر نشان داده شده است؛ حداقل پیش از این که بعداً نامه توسط یک شاگرد پولس تغییر داده شود این امر صحت داشت.</p>
<p style="direction:rtl"> اما پطرس به انجام این اشتباه اصرار ورزید که تلاش نمود یهودیان را متقاعد سازد که عیسی در نهایت، در واقع و به راستی همان نجات دهندۀ یهودیان است. شمعون پطرس درست تا روز مرگش میان مفاهیم عیسی به عنوان نجات دهندۀ یهودیان، مسیح به عنوان ناجی دنیا، و پسر انسان به عنوان آشکارسازی خداوند، پدر بامحبت تمام نوع بشر، همچنان در ذهنش دچار سردرگمی بود.</p>
<p style="direction:rtl"> همسر پطرس یک زن بسیار توانا بود. او سالها به عنوان عضوی از گروه زنان به گونه&zwnj;ای قابل قبول کار کرد، و هنگامی که پطرس از اورشلیم بیرون رانده شد، او را در کلیۀ سفرهایش به کلیساها و نیز در کلیۀ سفرهای بشارتی او همراهی کرد. و روزی که شوهر نامور او زندگیش را تسلیم نمود، او در میدانی در روم به میان حیوانات وحشی پرتاب شد.</p>
<p style="direction:rtl"> و از این رو این مرد، پطرس، یک یار صمیمی عیسی، یکی از افراد دایرۀ درونی، از اورشلیم بیرون رفت تا مژدۀ پادشاهی را با قدرت و افتخار اعلام نماید، تا این که تمامیت کار خدماتی او به انجام رسید؛ و هنگامی که اسیر کنندگان او به وی اطلاع دادند که به همان گونه که سرورش مرده بود &mdash; روی صلیب &mdash; باید بمیرد، خود را دریافت کنندۀ افتخارات عالی پنداشت. و بدین ترتیب شمعون پطرس در روم به صلیب کشیده شد.</p>
<div class="c1">
<h4 style="direction:rtl">3- یعقوب زبدی</h4></div>

<p style="direction:rtl"> یعقوب، پسر بزرگتر از میان دو پسران زبدی که جزو حواریون بودند و عیسی آنها را &rdquo;پسران تندر&ldquo; می&zwnj;نامید، وقتی یک حواری شد سی ساله بود. او متأهل بود، چهار فرزند داشت، و در حول و حوش کفرناحوم، بیت&zwnj;صیدا، نزدیک به پدر و مادرش زندگی می&zwnj;کرد. او یک ماهیگیر بود، و در همراهی با برادر جوانترش یوحنا و در ارتباط با آندریاس و شمعون به فراخوانی خود پاسخ مثبت داد. یعقوب و برادرش یوحنا از این مزیت برخوردار بودند که مدتی طولانی&zwnj;تر از هر حواری دیگر عیسی را می&zwnj;شناختند.</p>
<p style="direction:rtl"> این حواری توانا یک تناقض خلق و خو بود؛ به راستی به نظر می&zwnj;رسید او دارای دو سرشت است، و هر دو تای آنها به واسطۀ احساسات قوی برانگیخته می&zwnj;شدند. هنگامی که خشم او به یکباره به طول کامل برانگیخته می&zwnj;شد به طور خاص احساساتی می&zwnj;شد. وقتی که به یکباره به قدر مکفی تحریک می&zwnj;شد یک طبع آتشین مزاج داشت، و هنگامی که طوفان تمام می&zwnj;شد، همیشه عادت داشت خشم خود را توجیح کند و آن را تحت این بهانه که کاملاً یک تجلی خشم پارسامنشانه است موجه جلوه دهد. به جز این دگرگونیهای متناوب خشم&zwnj;آلود، شخصیت یعقوب بسیار شبیه شخصیت آندریاس بود. او بصیرت یا درون&zwnj;نگری آندریاس نسبت به سرشت بشری را نداشت، اما یک سخنران عمومی بسیار بهتر بود. بعد از پطرس، اگر متی نبود، یعقوب بهترین سخنران عمومی در میان دوازده تن بود.</p>
<p style="direction:rtl"> اگر چه یعقوب به هیچ وجه دمدمی مزاج نبود، می&zwnj;توانست یک روز ساکت و کم حرف باشد و روز بعد یک سخنگو و داستان&zwnj;گوی بسیار خوب باشد. او معمولاً آزادانه با عیسی گفتگو می&zwnj;کرد، اما در میان دوازده تن، هر چند روز یکبار مردی ساکت بود. یک نقطه ضعف بزرگ او این دوره&zwnj;های سکوتِ غیرقابل توضیح بود.</p>
<p style="direction:rtl"> جنبۀ برجستۀ شخصیت یعقوب توانایی او برای دیدن همۀ جوانب یک پیشنهاد بود. از میان تمامی دوازده تن، او بیش از همه به درک مفهوم واقعی و اهمیت آموزشهای عیسی نزدیک شد. او نیز در ابتدا در فهم مفاهیم استاد کند بود، اما پیش از آن که آنها آموزش خود را به پایان رسانند، او به یک برداشت برتر از پیام عیسی دست یافته بود. یعقوب توانست دامنۀ گسترده&zwnj;ای از طبیعت بشری را بفهمد؛ او با آندریاسِ چند هنره، پطرس عجول، و برادر خوددارش یوحنا به خوبی سازگاری داشت.</p>
<p style="direction:rtl"> اگر چه یعقوب و یوحنا در تلاش برای کار کردن با یکدیگر دشواریهای خودشان را داشتند، مشاهدۀ آن الهام&zwnj;بخش بود که چه خوب با یکدیگر سازگار هستند. آنها مثل آندریاس و پطرس کاملاً موفق نبودند، اما آنطور که معمولاً از دو برادر انتظار می&zwnj;رود بسیار بهتر عمل کردند، به ویژه از چنین برادران یکدنده و مصمم. اما گر چه ممکن است عجیب به نظر رسد، این دو پسران زِبِدی در مقایسه با غریبه&zwnj;ها نسبت به هم بسیار شکیباتر بودند. آنها برای هم عاطفۀ زیادی داشتند؛ آنها همیشه همبازیهای شادی بودند. همین &rdquo;پسران تندر&ldquo; بودند که می&zwnj;خواستند ندا در دهند از آسمان آتش فرو ریزد تا سامریهایی را که ظاهراً نسبت به استادشان بی&zwnj;احترامی نشان داده بودند نابود سازد. اما مرگ نابهنگام یعقوب خلق و خوی آتشین برادر جوانترش یوحنا را به اندازۀ زیاد تغییر داد.</p>
<p style="direction:rtl"> آن ویژگی عیسی که یعقوب بسیار تحسین می&zwnj;کرد عاطفۀ دلسوزانۀ استاد بود. علاقۀ فهیمانۀ عیسی به کوچک و بزرگ، غنی و فقیر، برای او جاذبۀ زیادی ایجاد می&zwnj;کرد.</p>
<p style="direction:rtl"> یعقوب زبدی یک اندیشمند و برنامه&zwnj;ریز کاملاً متوازن بود. او به همراه آندریاس، یکی از افراد معقول&zwnj;تر از گروه حواریون بود. او یک فرد قاطع بود اما هرگز عجول نبود. او یک چرخ توازن عالی برای پطرس بود.</p>
<p style="direction:rtl"> او فروتن و غیرنمایشی، یک خادم روزمره، و یک کارکن غیرمتظاهر بود، و هنگامی که به یکباره چیزی از معنی واقعی پادشاهی را فهمید پاداش خاصی طلب نکرد. و حتی در داستان مادر یعقوب و یوحنا، که درخواست نمود به پسرانش مقامی در دست راست و دست چپ عیسی داده شود، باید به یاد آورده شود که این مادر بود که این درخواست را نمود. و هنگامی که آنها نشان دادند برای به عهده گرفتن چنین مسئولیتهایی آماده&zwnj;اند، باید تشخیص داده شود که آنها از مخاطرات مربوط به شورش فرضی استاد بر ضد قدرت روم آگاه بودند، و این که آنها همچنین حاضر بودند بها بپردازند. هنگامی که عیسی پرسید آیا آنها حاضرند از فنجان مخاطرات بنوشند، آنها پاسخ دادند که هستند. و تا آنجا که به یعقوب مربوط می&zwnj;شود، این عملاً حقیقت داشت &mdash; او قطعاً با استاد از این فنجان نوشید، و همانطور که دیده شد او نخستین حواری بود که شهادت را تجربه نمود، و در همان اوان توسط هیرودیس اگریپا با شمشیر کشته شد. از این رو یعقوب نخستین فرد از میان دوازده تن بود که زندگیش را در خط جدید نبرد پادشاهی فدا نمود. هیرودیس اگریپا بیش از کلیۀ حواریون دیگر از یعقوب می&zwnj;ترسید. او به راستی اغلب ساکت و خاموش بود، اما هنگامی که اعتقاداتش برانگیخته می&zwnj;شد و مورد چالش قرار می&zwnj;گرفت، شجاع و مصمم بود.</p>
<p style="direction:rtl"> یعقوب زندگیش را تا حد کامل زیست، و هنگامی که پایان فرا رسید، با چنان متانت و شجاعت خلل ناپذیری پایداری نمود که حتی متهم کننده و خبرچین او که در محاکمه و اعدام او شرکت کرد، چنان تحت تأثیر قرار گرفت که از صحنۀ مرگ یعقوب شتابان دور شد تا به حواریون عیسی بپیوندد.</p>
<div class="c1">
<h4 style="direction:rtl">4- یوحنا زبدی</h4></div>

<p style="direction:rtl"> هنگامی که یوحنا یک حواری شد، بیست و چهار سال داشت و جوانترین فرد از میان دوازده تن بود. او مجرد بود و با پدر و مادرش در بیت&zwnj;صیدا زندگی می&zwnj;کرد؛ او یک ماهیگیر بود و در شراکت با آندریاس و پطرس با برادرش یعقوب کار می&zwnj;کرد. یوحنا هم پیش از حواری شدن و هم پس از آن، در برخورد با خانوادۀ استاد به عنوان نمایندۀ شخصی عیسی عمل می&zwnj;کرد، و او تا وقتی که مریم، مادر عیسی زنده بود همچنان این مسئولیت را به عهده داشت.</p>
<p style="direction:rtl"> از آنجا که یوحنا جوانترین فرد از میان دوازده تن بود و در امور خانوادۀ عیسی بسیار به او نزدیک بود، برای استاد بسیار عزیز بود، اما در حقیقت نمی&zwnj;توان گفت که او &rdquo;آن حواری که عیسی دوست داشت&ldquo; بود. شما نمی&zwnj;توانید چنین پندارید که شخصیتی بزرگوار همچون عیسی به نشان دادن جانبداری گناهکار باشد، این که یکی از حواریونش را بیش از سایرین دوست داشته باشد. این واقعیت که یوحنا یکی از سه دستیار شخصی عیسی بود رنگ بیشتری به این ایدۀ خطا داد. علاوه بر آن، یوحنا به همراه برادرش یعقوب برای مدتی طولانی&zwnj;تر از دیگران عیسی را می&zwnj;شناخت.</p>
<p style="direction:rtl"> پطرس، یعقوب، و یوحنا، به زودی بعد از این که حواری شدند، به عنوان دستیاران شخصی عیسی تعیین شدند. مدت کوتاهی بعد از انتخاب دوازده تن و در هنگامی که عیسی آندریاس را برگزید تا به عنوان مدیر گروه عمل کند، به او گفت: &rdquo;و اکنون می&zwnj;خواهم که تو دو یا سه تن از یارانت را انتخاب کنی که با من باشند و در کنار من بمانند، مرا تسکین دهند و نیازهای روزانۀ مرا برآورده سازند.&ldquo; و آندریاس فکر کرد که بهتر است به عنوان وظیفۀ ویژه&zwnj;اش، سه حواری برگزیدۀ اولیۀ بعدی را انتخاب کند. او مایل بود که خود برای این خدمت پربرکت داوطلب شود، اما استاد مأموریت او را از پیش به او داده بود؛ لذا او فوراً فرمان داد که پطرس، یعقوب، و یوحنا خود را به عیسی وصل کنند.</p>
<p style="direction:rtl"> یوحنا زبدی ویژگیهای شخصیتیِ دوست داشتنی بسیاری داشت، اما آن که زیاد دوست داشتنی نبود خودبینیِ مفرط اما معمولاً کاملاً پنهان شدۀ او بود. ارتباط طولانی او با عیسی تغییرات زیاد و بزرگی در کاراکتر او به وجود آورد. این خودبینی به اندازۀ زیاد کاهش یافت، اما بعد از پیر شدن و کم و بیش کودکانه شدن، این خودبینی تا یک حد مشخصی از نو ظاهر شد، به طوری که وقتی به راهنمایی کردن ناتان در نوشتن انجیلی پرداخت که اکنون نام او را بر خود دارد، حواری سالخورده درنگ نکرد که مکرراً به عنوان آن &rdquo;حواری که عیسی دوست داشت&ldquo; به خودش اشاره کند. نظر به این واقعیت که یوحنا بیش از هر انسان زمینیِ دیگر به دوست صمیمی شدنِ عیسی نزدیکتر شد، و این که او نمایندۀ برگزیدۀ شخصی او در بسیاری امور بود، عجیب نیست که او به نقطه&zwnj;ای رسید که خودش را به صورت آن &rdquo;حواری که عیسی دوست داشت&ldquo; تلقی کند، زیرا او قطعاً می&zwnj;دانست که او آن حواری است که عیسی مکرراً به وی اعتماد می&zwnj;ورزید.</p>
<p style="direction:rtl"> قوی&zwnj;ترین ویژگی در کاراکتر یوحنا قابل اطمینان بودن او بود؛ او سریع و شجاع، وفادار و فداکار بود. بزرگترین نقطه ضعف او این خصیصۀ خودبینی بود. او جوانترین عضو خانوادۀ پدرش و جوانترین فرد گروه حواریون بود. شاید او فقط قدری لوس به بار آمده بود؛ شاید اندکی بیش از حد مورد میل او رفتار شده بود. اما یوحنا بعد از سالها یک نوع شخص بسیار متفاوت از آن مرد جوان خود شیفته و خودکامه بود که در بیست و چهار سالگی به صفوف حواریون عیسی پیوست.</p>
<p style="direction:rtl"> آن ویژگیهای عیسی که یوحنا بیشترین قدردانی را از آنها داشت، مهرورزی و از خود گذشتگی استاد بود؛ این ویژگیها چنان تأثیری روی او گذاشت که تمام زندگی متعاقب او تحت سلطۀ حس مهرورزی و برادری فداکارانه قرار گرفت. او دربارۀ مهرورزی سخن گفت و دربارۀ مهرورزی نوشت. این &rdquo;پسر تندر&ldquo;، &rdquo;حواری عشق&ldquo; شد؛ و در اَفَسُس ، هنگامی که اسقف کهنسال دیگر قادر نبود در منبر بایستد و موعظه کند، ولی باید در یک صندلی به کلیسا حمل می&zwnj;شد، و هنگامی که در پایان سرویس از او درخواست شد چند کلمه به ایمانداران بگوید، برای سالها تنها گفتۀ او این بود: &rdquo;فرزندان کوچک من، همدیگر را دوست بدارید.&ldquo;</p>
<p style="direction:rtl"> یوحنا مردی کم حرف بود، به جز هنگامی که خشم او برانگیخته می&zwnj;شد. او زیاد فکر می&zwnj;کرد اما کم سخن می&zwnj;گفت. با پیرتر شدن او، مزاج تند او بیشتر تحت غلبه قرار گرفت، بهتر کنترل شد، اما او هرگز بر عدم تمایل خویش به حرف زدن غلبه نکرد؛ او هرگز بر این کم حرفی به طور کامل چیره نشد. اما او از استعداد خوبی برای یک تخیل فوق&zwnj;العاده و خلاقندریا برخوردار بود.</p>
<p style="direction:rtl"> یوحنا ویژگی دیگری داشت که کسی انتظار ندارد در این نوعِ ساکت و درون&zwnj;نگر پیدا کند. او تا اندازه&zwnj;ای متعصب و بیش از حد نابردبار بود. در این رابطه او و یعقوب بسیار شبیه هم بودند &mdash; آنها هر دو می&zwnj;خواستند ندا در دهند تا بر سر سامریهای گستاخ از آسمان آتش فرو ریزد. هنگامی که یوحنا با غریبه&zwnj;هایی روبرو شد که به نام عیسی آموزش می&zwnj;دادند، فوراً آنها را از انجام این کار منع نمود. اما در میان دوازده تن او تنها فرد نبود که با این نوع از خود بزرگ بینی و حس برتری لکه&zwnj;دار شده بود.</p>
<p style="direction:rtl"> زندگی یوحنا به طور بسیار زیاد تحت تأثیر این نگرش قرار داشت که عیسی بدون داشتن خانه به کار مشغول بود، و او می&zwnj;دانست که عیسی برای مراقبت از مادر و خانواده&zwnj;اش چقدر با وفاداری امکانات فراهم کرده بود. یوحنا همچنین به دلیل ناتوانی خانوادۀ عیسی در درک او، عمیقاً با عیسی همدردی می&zwnj;کرد، و او آگاه بود که آنها داشتند به تدریج از او کناره می&zwnj;گرفتند. تمامی این وضعیت، به همراه این امر که عیسی کم&zwnj;ترین خواست خود را به منظور تحقق خواست پدر آسمانی به بعد موکول می&zwnj;کرد و این که زندگی روزانه&zwnj;اش در اعتماد محض بود، چنان تأثیر عمیقی روی یوحنا گذاشت که تغییراتی چشمگیر و دائمی در کاراکتر او ایجاد کرد، تغییراتی که خود را در سرتاسر زندگی متعاقب او نشان دادند.</p>
<p style="direction:rtl"> یوحنا شهامتی آرام و بی&zwnj;پروا داشت، که تعداد اندکی از حواریون دیگر از آن برخوردار بودند. او همان حواری بود که در شب دستگیری عیسی، او را گام به گام دنبال نمود و استادش را درست تا کام مرگ جسورانه همراهی کرد. او درست تا آخرین ساعت زمینی حاضر و در دسترس بود و در رابطه با مادر عیسی مسئولیتش را وفادارانه به انجام رساند و آماده بود تا فرامین اضافه&zwnj;ای را که در طول آخرین لحظات وجود انسانی استاد ممکن بود داده شود بپذیرد. یک چیز حتمی است، یوحنا کاملاً قابل اعتماد بود. هنگامی که دوازده تن در حال صرف غذا بودند، یوحنا معمولاً در دست راست عیسی می&zwnj;نشست. او نخستین فرد از میان دوازده تن بود که به طور واقعی و کامل به از مرگ برخاستن عیسی ایمان آورد، و نخستین کسی بود که وقتی استاد بعد از برخاستن از مرگ در کنار دریا نزد آنها آمد، او را شناخت.</p>
<p style="direction:rtl"> این پسر زبدی در فعالیتهای آغازین جنبش مسیحی با پطرس بسیار همراه بود و یکی از حامیان اصلی کلیسای اورشلیم شد. او حامی دست راست پطرس در روز پنطیکاست بود.</p>
<p style="direction:rtl"> چند سال بعد از شهادت یعقوب، یوحنا با بیوۀ برادرش ازدواج کرد. او در بیست سال آخر زندگیش توسط یک نوۀ دختر بامحبت مورد مراقبت قرار می&zwnj;گرفت.</p>
<p style="direction:rtl"> یوحنا چندین بار به زندان رفت و به مدت چهار سال به جزیرۀ پاتموس تبعید شد، تا این که امپراتور دیگری در روم به قدرت رسید. اگر یوحنا با تدبیر و زیرک نبود، بدون شک مثل برادر رک&zwnj;گوتر خود یعقوب کشته می&zwnj;شد. با گذشت سالها، یوحنا به همراه یعقوب، برادر عیسی، یاد گرفتند که وقتی در برابر مجریان قانون ظاهر می&zwnj;شوند آشتی خردمندانه را به کار بندند. آنها دریافتند که یک &rdquo;پاسخ نرم خشم را دور می&zwnj;سازد.&ldquo; آنها همچنین یاد گرفتند که کلیسا را به عنوان یک &rdquo;برادری روحانی وقفِ خدمت اجتماعی نوع بشر&ldquo; و نه به عنوان &rdquo;پادشاهی آسمان&ldquo; نمایندگی کنند. آنها خدمت مهر&zwnj;آمیز را آموزش می&zwnj;دادند و نه قدرت حاکم &mdash; پادشاهی و پادشاه.</p>
<p style="direction:rtl"> یوحنا وقتی در پاتموس در تبعید موقت بود کتاب مکاشفه را که اکنون شما به شکل بسیار خلاصه و تحریف شده دارید نوشت. این کتاب مکاشفه شامل قطعات به جا مانده از یک آشکارسازی بزرگ بود که به دنبال نوشتن یوحنا، قسمتهای زیادی از آن مفقود شد و قسمتهای دیگر آن حذف شد. این کتاب فقط به شکل تکه تکه و دستکاری شده حفظ شده است.</p>
<p style="direction:rtl"> یوحنا بسیار سفر کرد، به طور بی&zwnj;وقفه کار کرد، و بعد از این که اسقف کلیساهای آسیا گردید، در اَفَسُس مستقر شد. او هنگامی که نود و نه ساله بود همکارش ناتان را در نوشتنِ به اصلاح &rdquo;انجیل به روایت یوحنا&ldquo; در اَفَسُس راهنمایی کرد. از میان کلیۀ دوازده حواری، یوحنا زبدی سرانجام عالم برجستۀ الهیات شد. او در سال 103 بعد از میلاد مسیح هنگامی که صد و یک ساله بود با یک مرگ طبیعی در اَفَسُس مرد.</p>
<div class="c1">
<h4 style="direction:rtl">5- فیلیپ کنجکاو</h4></div>

<p style="direction:rtl"> فیلیپ پنجمین حواری بود که انتخاب شد. هنگامی که عیسی و چهار حواری اولِ او در راه رفتن از محل ملاقات یحیی در رود اردن به قانا در جلیل بودند، او فرا خوانده شد. از آنجا که فیلیپ در بیت&zwnj;صیدا زندگی می&zwnj;کرد، مدتی بود که عیسی را می&zwnj;شناخت، اما به ذهن او خطور نکرده بود که عیسی به راستی مرد بزرگی است، تا این که در آن روز در درۀ رود اردن عیسی به او گفت: &rdquo;مرا دنبال کن.&ldquo; فیلیپ همچنین تا اندازه&zwnj;ای تحت تأثیر این واقعیت قرار گرفته بود که آندریاس، پطرس، یعقوب، و یوحنا عیسی را به عنوان نجات دهنده پذیرفته بودند.</p>
<p style="direction:rtl"> هنگامی که فیلیپ به حواریون پیوست، بیست و هفت سال داشت؛ او به تازگی ازدواج کرده بود، اما در این هنگام فرزندی نداشت. لقبی که حواریون به او دادند به معنی &rdquo;کنجکاوی&ldquo; بود. فیلیپ همیشه می&zwnj;خواست به او نشان داده شود. هرگز به نظر نمی&zwnj;رسید که او زیاد عمق یک پیشنهاد را ببیند. او لزوماً کند ذهن نبود، اما فاقد تخیل بود. این فقدان تخیل ضعف بزرگ کاراکتر او بود. او یک فرد معمولی و علاقمند به واقعیات بود.</p>
<p style="direction:rtl"> هنگامی که حواریون برای خدمت سازمان داده شدند، فیلیپ مهماندار شد؛ وظیفۀ او این بود که مطمئن شود در تمام اوقات توشۀ آنها تأمین شده است. و او مهماندار خوبی بود. قوی&zwnj;ترین ویژگی او موشکافیِ منظم او بود؛ او هم با حساب و کتاب و هم سیستماتیک بود.</p>
<p style="direction:rtl"> فیلیپ از یک خانوادۀ هفت نفره آمد، سه پسر و چهار دختر. پس از فرزند ارشد، او نفر بعدی بود، و بعد از زنده شدن عیسی او تمام خانوده&zwnj;اش را در پادشاهی تعمید داد. مردمِ فیلیپ ماهیگیر بودند. پدر او مردی بسیار توانمند و یک اندیشمند عمیق بود، اما مادرش از یک خانوادۀ بسیار معمولی بود. فیلیپ مردی نبود که بتوان انتظار داشت کارهای بزرگی انجام دهد، اما او مردی بود که می&zwnj;توانست چیزهای کوچک را به طریقۀ بزرگی انجام دهد، و آنها را به خوبی و به گونه&zwnj;ای قابل پذیرش انجام دهد. او طی چهار سال فقط به دفعات اندک نتوانست برای برآورده ساختن نیازهای همه غذا تهیه کند. حتی بسیاری از مطالبات اضطراری که از ملزومات زندگی آنها بود به ندرت او را فاقد آمادگی می&zwnj;یافت. بخش انبار آذوقۀ خانوادۀ حواریون به طور هوشمندانه و مؤثر مدیریت می&zwnj;شد.</p>
<p style="direction:rtl"> نقطۀ قوت فیلیپ قابل اطمینان بودنِ رَوِشمند او بود؛ نقطۀ ضعف در ساختار او فقدان کامل تخیل او بود، عدم توانایی در قرار دادن دو و دو روی هم تا چهار به دست آید. او در یک چیز انتزاعی محاسبه&zwnj;گر بود اما در تخیل خود سازنده نبود. او تقریباً به طور کامل فاقد انواع خاصی از تخیل بود. او مرد عادی هر روزه و حد متوسط معمولی بود. در میان توده&zwnj;ها مردان و زنان بسیار زیادی بدین گونه وجود داشتند که می&zwnj;آمدند به آموزش و موعظۀ عیسی گوش دهند، و آنها از مشاهدۀ این که در میان همراهان استاد کسی مثل خودشان به یک رتبۀ افتخارآمیز ارتقا داده شده آرامش فراوانی می&zwnj;یافتند؛ آنها از این واقعیت که کسی مثل خودشان از پیش جایگاه والایی در امور پادشاهی یافته است قوت قلب می&zwnj;یافتند. و عیسی دربارۀ نحوۀ کارکرد برخی اذهان بشری بسیار آموخت، زیرا او به پرسشهای نابخردانۀ فیلیپ با شکیبایی زیاد گوش می&zwnj;داد و بارها به درخواست مباشرش که &rdquo;به او نشان داده شود&ldquo; پاسخ مثبت داد.</p>
<p style="direction:rtl"> یک کیفیت دربارۀ عیسی که فیلیپ به طور مداوم آن را تحسین می&zwnj;کرد سخاوتمندی بی&zwnj;دریغ استاد بود. فیلیپ هیچگاه نمی&zwnj;توانست در عیسی چیزی بیابد که حقیر، تنگ نظر، یا خسیس باشد، و او این گشاده دستیِ پیوسته موجود و بی&zwnj;دریغ را ستایش می&zwnj;کرد.</p>
<p style="direction:rtl"> چیز اندکی دربارۀ شخصیت فیلیپ وجود داشت که تحسین&zwnj;انگیز باشد. او اغلب با عنوان &rdquo;فیلیپ بیت&zwnj;صیدا، شهری که آندریاس و پطرس در آن زندگی می&zwnj;کنند&ldquo;، مورد صحبت قرار می&zwnj;گرفت. او تقریباً فاقد بینش تمیز دهنده بود؛ او نمی&zwnj;توانست امکانات چشمگیر یک وضعیت مشخص را درک کند. او بدبین نبود؛ او صرفاً عاری از تخیل بود. او همچنین به اندازۀ زیاد فاقد بینش معنوی بود. او در میان یکی از عمیق&zwnj;ترین بحثهای استاد در قطع سخنان عیسی و پرسیدن یک سؤال ظاهراً نابخردانه درنگ نمی&zwnj;کرد. اما عیسی هرگز او را برای این بی&zwnj;فکری سرزنش نکرد؛ او نسبت به وی شکیبا بود و نسبت به ناتوانی او برای فهم مفاهیم عمیق&zwnj;ترِ آموزش باملاحظه بود. عیسی به خوبی می&zwnj;دانست که اگر به خاطر پرسیدن این پرسشهای ناراحت کننده به یکباره فیلیپ را سرزنش کند، نه تنها این روان صادق را جریحه&zwnj;دار خواهد نمود، بلکه چنین سرزنشی چنان فیلیپ را آزرده خاطر خواهد کرد، که دیگر هیچگاه احساس راحتی نخواهد کرد که سؤالی بپرسد. عیسی می&zwnj;دانست که در کرات او در فضا میلیاردهای بیشمار از انسانهای مشابه دیر فهم وجود دارند، و او می&zwnj;خواست همگی آنها را تشویق کند که به او بنگرند و همیشه احساس راحتی کنند که با پرسشها و مشکلاتشان نزد او بیایند. از این گذشته، عیسی در واقع بیشتر به پرسشهای نابخردانۀ فیلیپ علاقمند بود، تا به موعظه&zwnj;ای که ممکن بود انجام دهد. عیسی به اندازۀ فوق&zwnj;العاده زیاد به </em>انسانها<em>، انواع همگی انسانها، علاقمند بود. </p>
<p style="direction:rtl"> مهماندار گروه حواریون یک سخنران عمومی خوب نبود، اما یک کارکن شخصیِ بسیار متقاعد کننده و موفق بود. او به آسانی ناامید نمی&zwnj;شد؛ او یک زحمتکش بود و برای انجام هر کاری که به آن دست می&zwnj;زد بسیار سرسخت بود. او از آن استعداد بزرگ و نادر برخوردار بود که بگوید: &rdquo;بیا.&ldquo; هنگامی که نخستین تغییر کیش دادۀ او، نتنائیل، می&zwnj;خواست دربارۀ شایستگی&zwnj;ها و عدم شایستگی&zwnj;های عیسی و ناصره بحث کند، پاسخ مؤثر فیلیپ این بود: &rdquo;بیا و ببین.&ldquo; او یک موعظه&zwnj;گر دگماتیک نبود که شنوندگانش را ترغیب کند &rdquo;بروید&ldquo; این کار را انجام دهید و آن کار را انجام دهید. او با تمام وضعیتها همینطور که در کارش رخ می&zwnj;دادند با &rdquo;بیا&ldquo; &mdash; &rdquo;با من بیا؛ من راه را به تو نشان خواهم داد.&ldquo; &mdash; برخورد می&zwnj;کرد. و این همیشه تکنیک مؤثر در تمام اشکال و مراحل آموزش است. حتی والدین می&zwnj;توانند راه بهتر صحبت کردن با فرزندانشان را از فیلیپ بیاموزند، </em>نه به این شکل<em>: &rdquo;برو این کار را انجام بده و برو آن کار را انجام بده&ldquo;، بلکه به این شکل: &rdquo;با ما بیا تا راه بهتر را به تو نشان دهیم و با تو در میان بگذاریم.&ldquo; </p>
<p style="direction:rtl"> ناتوانی فیلیپ برای انطباق دادن خودش با یک وضعیت جدید، وقتی که یونانیان در اورشلیم نزد او آمدند، به خوبی نشان داده شد. آنها گفتند: &rdquo;آقا، ما مایلیم عیسی را ببینیم.&ldquo; حال فیلیپ به هر یهودی که چنین سؤالی را می&zwnj;پرسید می&zwnj;گفت &rdquo;بیا.&ldquo; اما این مردان بیگانه بودند، و فیلیپ نمی&zwnj;توانست هیچ آموزشی را از مافوق&zwnj;های خود در رابطه با چنین مواردی به خاطر آورد؛ لذا تنها چیزی را که می&zwnj;توانست فکر کند انجام دهد این بود که با رئیس، آندریاس، مشورت کند، و سپس آنها هر دو یونانیانِ پرس و جو کننده را نزد عیسی بردند. به همین ترتیب، هنگامی که به سامره رفت تا مطابق آموزش استادش برای ایمانداران موعظه کند و آنها را تعمید دهد، از گذاشتن دست روی تغییر کیش داده&zwnj;های خود، به این نشانه که آنها روح حقیقت را دریافت کرده&zwnj;اند، خودداری ورزید. این کار توسط پطرس و یوحنا انجام شد. آنها فوراً از اورشلیم آمده بودند تا کار او را به نمایندگی از کلیسای مادر مشاهده کنند.</p>
<p style="direction:rtl"> فیلیپ روزهای سخت مرگ استاد را پشت سر گذاشت، در تجدید سازمان دادن دوازده تن شرکت کرد، و نخستین شخصی بود که برای جلب روانها برای پادشاهی، خارج از رده&zwnj;های بلافصل یهودی، پیش برود. او در کارش برای سامریها و در کلیۀ تلاشهای بعدی خود به نمایندگی از بشارت الهی بسیار موفق بود.</p>
<p style="direction:rtl"> همسر فیلیپ که یک عضو مؤثر گروه زنان بود، بعد از گریز آنها از اذیت و آزارهای اورشلیم، با کار بشارتی شوهرش به طور فعال درگیر شد. همسر او یک زن بی&zwnj;باک بود. او در پای صلیب فیلیپ ایستاد و او را تشویق می&zwnj;کرد که مژده&zwnj;های الهی را حتی به قاتلانش اعلام کند، و وقتی که توانایی فیلیپ به پایان رسید، شروع به بازگویی داستان نجات از طریق ایمان به عیسی نمود و تنها وقتی خاموش شد که یهودیان خشمگین شتابان به سوی او رفتند و او را سنگسار نموده و کشتند. دختر ارشد آنها، لیَه، کار آنها را ادامه داد، و بعدها پیامبر بلند آوازۀ هیراپولیس شد.</p>
<p style="direction:rtl"> فیلیپ که روزگاری مهماندار دوازده تن بود، یک مرد قدرتمند در پادشاهی خداوند بود، و او هر جا که می&zwnj;رفت روانها را جلب می&zwnj;کرد؛ و او برای ایمانش سرانجام مصلوب شد و در هیراپولیس دفن گردید.</p>
<div class="c1">
<h4 style="direction:rtl">6- نتنائیل صادق</h4></div>

<p style="direction:rtl"> نتنائیل ششمین و آخرین حواری بود که توسط خود استاد انتخاب شد. او توسط دوستش فیلیپ نزد عیسی آورده شد. او در چندین کار تجاری با فیلیپ شریک بود، و به همراه او در راهِ رفتن به دیدن یحییِ تعمید دهنده بود که آنها با عیسی روبرو شدند.</p>
<p style="direction:rtl"> هنگامی که نتنائیل به حواریون پیوست، بیست و پنج ساله بود و بعد از جوانترین فرد گروه بود. او جوانترین فرد از یک خانوادۀ هفت نفره بود، متأهل نبود، تنها حامی پدر و مادری پیر و رنجور بود، و با آنها در قانا زندگی می&zwnj;کرد؛ برادران و خواهرش یا ازدواج کرده بودند و یا فوت کرده بودند، و هیچیک از آنها در آنجا زندگی نمی&zwnj;کردند. نتنائیل و یهودای اسخریوطی دو مرد از همه بیشتر تحصیل کرده در میان دوازده تن بودند. نتنائیل در این فکر بود که یک تاجر شود.</p>
<p style="direction:rtl"> عیسی خودش به نتنائیل یک نام خودمانی نداد، اما آن دوازده تن به زودی شروع کردند دربارۀ صداقت و صمیمت برجستۀ او صحبت کنند. او &rdquo;عاری از نیرنگ&ldquo; بود. و این حسن بزرگ او بود؛ او هم صادق و هم صمیمی بود. نقطۀ ضعف کاراکتر او غرور او بود؛ او نسبت به خانواده&zwnj;اش، شهرش، شهرتش، و ملتش بسیار مغرور بود. و تمام اینها قابل ستایش هستند، مشروط به این که در آن زیاده&zwnj;روی نشود. اما نتنائیل به این تمایل داشت که با تعصبات شخصی خود به افراط برود. او مایل بود که مطابق دیدگاههای شخصی خود روی افراد پیشداوری کند. او حتی پیش از این که با عیسی دیدار کند در پرسیدن این سؤال کند نبود: &rdquo;آیا هیچ چیز خوبی می&zwnj;تواند از ناصره بیرون بیاید؟&ldquo; اما نتنائیل حتی اگر مغرور بود، لجوج نبود. آنگاه که او به یکباره به چهرۀ عیسی نگاه کرد به سرعت موضع خود را معکوس کرد.</p>
<p style="direction:rtl"> از بسیار جهات نتنائیل نابغه&zwnj;ای متفاوت در میان دوازده تن بود. او فیلسوف و خیال&zwnj;پرداز گروه حواریون بود، اما او یک نوع بسیار عملی خیال&zwnj;پرداز بود. او میان دوره&zwnj;های فلسفۀ ژرف و ادوار مزاح نادر و خنده&zwnj;آور در تناوب قرار داشت؛ او هنگامی که روحیۀ مناسب داشت، احتمالاً بهترین داستانگو در میان دوازده تن بود. عیسی از گوش دادن به صحبتهای نتنائیل دربارۀ چیزهای جدی و شوخی هر دو بسیار لذت می&zwnj;برد. نتنائیل عیسی و پادشاهی خداوند را تدریجاً بیشتر جدی گرفت، اما او هرگز خود را جدی نگرفت.</p>
<p style="direction:rtl"> حواریون همگی نتنائیل را دوست داشتند و به او احترام می&zwnj;گذاشتند، و او با آنها، به جز با یهودای اسخریوطی به گونه&zwnj;ای عالی سازگاری داشت. یهودا فکر نمی&zwnj;کرد که نتنائیل حواری بودن خود را به قدر کافی جدی می&zwnj;گیرد و یک بار چنان گستاخ شد که مخفیانه نزد عیسی رفت و بر ضد او شکایت کرد. عیسی گفت: &rdquo;یهودا، با دقت مراقب گامهای خود باش؛ منصب خود را بیش از حد بزرگ نکن. از میان ما چه کسی شایسته است که برادرش را مورد داوری قرار دهد؟ خواست پدر این نیست که فرزندانش فقط در چیزهای جدی زندگی شرکت کنند. بگذار تکرار کنم: من آمده&zwnj;ام که برادرانم در جسم شادی، سرور، و زندگی سرشارتری داشته باشند. پس یهودا، برو و آنچه را که به تو سپرده شده است به خوبی انجام بده، اما نتنائیل، برادرت، را تنها بگذار که خودش به خدا حساب پس بدهد.&ldquo; و خاطرۀ این رخداد، با بسیاری تجارب مشابه، در قلب خود فریبِ یهودای اسخریوطی مدتها ماند.</p>
<p style="direction:rtl"> بسیاری از اوقات، هنگامی که عیسی با پطرس، یعقوب، و یوحنا به کوه رفته بود، و اوضاع در میان حواریون پرتنش و آشفته می&zwnj;شد، هنگامی که حتی آندریاس در این باره که به براداران تسلی&zwnj;ناپذیرش چه بگوید در تردید بود، نتنائیل از طریق قدری فلسفه یا یک مزاج آنی، مزاح خوب، تنش را کاهش می&zwnj;داد.</p>
<p style="direction:rtl"> وظیفۀ نتنائیل مراقبت از خانواده&zwnj;های دوازده تن بود. او اغلب از جلسات حواریون غایب بود، زیرا هنگامی که می&zwnj;شنید برای یکی از افراد تحت مسئولیتش بیماری یا هر چیز غیرعادی رخ داده است، برای رسیدن به آن خانه هیچ وقتی را از دست نمی&zwnj;داد. دوازده تن با اطمینان خاطر از این که بهروزی خانواده&zwnj;هایشان در دستان نتنائیل مطمئن است خیالشان راحت بود.</p>
<p style="direction:rtl"> نتنائیل عیسی را به خاطر شکیبایی او بسیار تقدیس و تکریم می&zwnj;کرد. او هرگز از فکر کردن به آزادمنشی و همدردی سخاوت&zwnj;مندانۀ پسر انسان خسته نمی&zwnj;شد.</p>
<p style="direction:rtl"> پدر نتنائیل (بارتالامه) مدت کوتاهی بعد از پنطیکاست درگذشت، و بعد از آن، این حواری به بین&zwnj;النهرین و هند رفت و مژدۀ پادشاهی خداوند را اعلام نمود و ایمانداران را تعمید داد. برادران او هرگز ندانستند که چه بر سر فیلسوف، شاعر، و بذله&zwnj;گوی پیشین آنها آمد. اما او نیز مرد بزرگی در پادشاهی خداوند بود و با این که در سازماندهی کلیسای متعاقب مسیحی شرکت نکرد، برای گسترش آموزشهای استادش کار زیادی انجام داد. نتنائیل در هند درگذشت.</p>
<div class="c1">
<h4 style="direction:rtl">7- متی لاوی</h4></div>

<p style="direction:rtl"> متی، هفتمین حواری، توسط آندریاس انتخاب شد. متی به خانواده&zwnj;ای از جمع&zwnj;آوری کنندگان مالیات، یا مالیات&zwnj;گیران تعلق داشت، اما او خودش یک مأمور وصول مالیات در کفرناحوم، جایی که در آن زندگی می&zwnj;کرد، بود. او سی و یک ساله و متأهل بود و چهار فرزند داشت. او مردی با ثروت متوسط بود، و تنها کسی بود که با داشتن قدری ثروت به گروه حواریون تعلق داشت. او یک تاجر خوب، و یک آدم خوش برخورد بود، و از این استعداد برخوردار بود که دوست پیدا کند و با انواع و اقسام آدمها به خوبی سازگاری داشته باشد.</p>
<p style="direction:rtl"> آندریاس متی را به نمایندۀ مالی حواریون منصوب کرد. از جهتی او مسئول بودجه و سخنگوی تبلیغات برای سازمان حواریون بود. او یک قاضی تیزهوشِ سرشت بشری و یک تبلیغاتچی بسیار کارآمد بود. او شخصیتی داشت که تجسم آن دشوار است، اما او یک حواری بسیار جدی و یک باورمند فزاینده به مأموریت عیسی و به قطعیت پادشاهی خداوند بود. عیسی هرگز به لاوی یک نام خودمانی نداد، اما همیاران حواری او معمولاً به عنوان &rdquo;پول گیر&ldquo; به او اشاره می&zwnj;کردند.</p>
<p style="direction:rtl"> نقطۀ قوت لاوی وقف قلبی او به آرمانش بود. این که او، یک مالیات&zwnj;گیر، به جمع عیسی و حواریونش پذیرفته شده بود، علت قدردانی بیش از حد از جانب مالیات جمع&zwnj;کن پیشین بود. با این وجود، برای سایر حواریون، به ویژه شمعون غیور و یهودای اسخریوطی قدری وقت لازم بود که حضور این مالیات&zwnj;گیر را در جمعشان بپذیرند. نقطۀ ضعف متی کوته&zwnj;بینی و دیدگاه ماتریالیستی او نسبت به زندگی بود. اما با گذشت ماهها، او پیشرفت فوق&zwnj;العاده&zwnj;ای در تمام این موارد داشت. البته او از بسیاری از ارزشمندترین دوره&zwnj;های آموزشی باید غایب می&zwnj;بود، زیرا وظیفۀ او این بود که خزانه را از نو پرکند.</p>
<p style="direction:rtl"> متی از این طبع بخشندۀ استاد بسیار قدردانی می&zwnj;کرد. او هرگز دست از بازگو کردن این حرف برنمی&zwnj;داشت که در کار یافتن خداوند فقط ایمان لازم است. او همیشه دوست داشت در رابطه با پادشاهی خداوند به صورت &rdquo;این کار یافتن خداوند&ldquo; سخن بگوید.</p>
<p style="direction:rtl"> اگر چه متی مردی با یک گذشته بود، نمونه&zwnj;ای عالی از خود ارائه داد، و با گذشت زمان، همکاران او به عملکردهای این مالیات&zwnj;گیر افتخار نمودند. او یکی از حواریون بود که از گفته&zwnj;های عیسی به گونه&zwnj;ای مبسوط یادداشت برداشت، و این یادداشتها به عنوان مبنای نوشته&zwnj;های متعاقب ایسادور از گفته&zwnj;ها و کارکردهای عیسی که به عنوان انجیل به روایت متی شناخته شده است مورد استفاده قرار گرفتند.</p>
<p style="direction:rtl"> طی اعصار بعد زندگی عالی و مفید متی، تاجر و مالیات&zwnj;گیر کفرناحوم، وسیله&zwnj;ای برای هدایت هزاران هزار تاجر دیگر، مقامات دولتی، و سیاستمداران، و نیز برای شنیدن آن صدای دلنشین استاد که می&zwnj;گفت &rdquo;مرا دنبال کن&ldquo; بوده است. متی به راستی یک سیاستمدار زیرک بود، اما او شدیداً به عیسی وفادار بود و به طور کامل وقف این کار بود که اطمینان یابد هزینه&zwnj;های پیام&zwnj;آوران پادشاهیِ آتی به قدر مکفی تأمین می&zwnj;شود.</p>
<p style="direction:rtl"> حضور متی در میان دوازده تن وسیله&zwnj;ای برای باز نگاه داشتن درهای پادشاهی به روی انبوه روانهای مأیوس و مطرود بود که از مدتها پیش خود را بیرون از مرزهای تسلی مذهبی می&zwnj;دیدند. مردان و زنان مطرود و ناامید که برای شنیدن سخنان عیسی جمع می&zwnj;شدند، و او هرگز حتی یک تن را بازنگرداند.</p>
<p style="direction:rtl"> متی هدایایی مهرآمیز از شاگردان ایمان&zwnj;دار و شنوندگان بلافصل آموزشهای استاد آزادانه دریافت می&zwnj;کرد، اما او هرگز به طور علنی از توده&zwnj;ها تقاضای پول نمی&zwnj;کرد. او تمام کارهای مالی خود را به شیوه&zwnj;ای ساکت و شخصی انجام می&zwnj;داد و بخش عمدۀ پول را از میان طبقۀ ثروتمندتر ایمانداران علاقمند جمع می&zwnj;کرد. او عملاً تمام ثروت ناچیز خویش را برای کار استاد و حواریونش اهدا کرد، اما آنها هرگز از این سخاوتمندی اطلاع نیافتند، به جز عیسی که همه چیز را در این باره می&zwnj;دانست. متی از این که به طور آشکار به وجوه حواریون کمک نماید درنگ می&zwnj;کرد، زیرا می&zwnj;ترسید عیسی و همیارانش پول او را آلوده پندارند؛ از این رو او عمدتاً به نام سایر ایمانداران پول می&zwnj;داد. در طول ماههای آغازین، هنگامی که متی می&zwnj;دانست حضورش در میان آنها کم و بیش یک آزمون است، قویاً وسوسه می&zwnj;شد به آنها اطلاع دهد که پولهای او اغلب نان روزانۀ آنها را تأمین می&zwnj;کند، اما او چنین نکرد. هنگامی که نشانۀ نفرت از مالیات&zwnj;گیران آشکار می&zwnj;گشت، لاوی در این اشتیاق می&zwnj;سوخت که سخاوت خود را برای آنها آشکار سازد، اما او همیشه موفق شد که خاموش بماند.</p>
<p style="direction:rtl"> هنگامی که پولها برای هفته کمتر از ضرورتهای تخمین زده شده بودند، لاوی اغلب به مقدار زیاد از منابع شخصی خودش برداشت می&zwnj;کرد. همچنین گاهی اوقات هنگامی که او به آموزشهای عیسی بسیار علاقمند می&zwnj;شد، ترجیح می&zwnj;داد بماند و آموزش را بشنود، گر چه می&zwnj;دانست باید عدم توانایی خود را برای فراهم نمودن وجوه لازم شخصاً جبران کند. اما لاوی زیاد مایل نبود عیسی بداند که بخش عمدۀ پول از جیب او آمد! او نفهمید که استاد همه چیز را در این باره می&zwnj;دانست. حواریون همگی مردند بدون این که بدانند متی بانی خیر آنها بود، تا آن حد که بعد از آغاز اذیت و آزارها، وقتی برای اعلام بشارت پادشاهی خداوند راهی شد عملاً بی&zwnj;پول گردید.</p>
<p style="direction:rtl"> هنگامی که این اذیت و آزارها موجب شد که ایمانداران اورشلیم را ترک کنند، متی به شمال سفر کرد. او بشارت پادشاهی خداوند را موعظه نمود و ایمانداران را تعمید داد. همیاران پیشین او در گروه حواریون، وی را گم کردند، اما او با رفتن به سوریه، کاپادوسیه، غلاطیه، بیطینیه، و تراس به موعظه کردن و تعمید دادن ادامه داد. و در تراس، در لیسیماکیا بود که برخی از یهودیان بی&zwnj;ایمان با سربازان رومی توطئه کردند تا موجب مرگ او شوند. و این مالیات&zwnj;گیر احیا شده با ایمان به نجاتی که از آموزشهای استاد در طول سفر موقت اخیرش در زمین با اطمینان یاد گرفته بود به گونه&zwnj;ای پیروزمندانه مرد.</p>
<div class="c1">
<h4 style="direction:rtl">8- توما دیدیموس</h4></div>

<p style="direction:rtl"> توما هشتمین حواری بود، و او توسط فیلیپ انتخاب شد. در روزگاران بعد او به عنوان &rdquo;تومای شکاک&ldquo; مشهور شده است، اما حواریون همیار او به سختی به او به عنوان یک شکاک همیشگی نگاه می&zwnj;کردند. درست است که ذهن او یک نوعِ منطقی و شکاک بود، اما او یک شکل از وفاداری متهوّرانه داشت که آنهایی را که او را از نزدیک می&zwnj;شناختند منع می&zwnj;کرد که به او به صورت یک شک&zwnj;گرای ناچیز بنگرند.</p>
<p style="direction:rtl"> هنگامی که توما به حواریون پیوست، بیست و نه سال داشت، متأهل بود، و چهار فرزند داشت. او سابقاً یک نجار و سنگ&zwnj;کار بود، اما بعداً یک ماهیگیر شده بود و در تاریچیا، واقع در ساحل غربی رود اردن، جایی که از دریای جلیل خارج می&zwnj;شود زندگی می&zwnj;کرد، و او به عنوان شهروند برجستۀ این دهکدۀ کوچک پنداشته می&zwnj;شد. او تحصیلات اندکی داشت، اما یک ذهن تیزهوش و استدلال&zwnj;گر داشت و پسر والدینی عالی بود که در طبریه زندگی می&zwnj;کردند. توما در میان دوازده تن یک ذهن به راستی تحلیل&zwnj;گر داشت؛ او دانشمند واقعیِ گروه حواریون بود.</p>
<p style="direction:rtl"> زندگی اولیۀ خانگی توما ناگوار بود؛ والدین او در زندگی زناشویی خود در مجموع خوشحال نبودند، و این امر در تجربۀ بزرگسالی توما منعکس بود. او با داشتن یک خلق و خوی بسیار ناخوشایند و ستیزه&zwnj;جو بزرگ شد. حتی همسر او از دیدن پیوستن او به حواریون خوشحال بود؛ او با این فکر که شوهر بدبین او بیشتر اوقات از منزل دور می&zwnj;شود تسکین می&zwnj;یافت. توما همچنین یک خصلت شک&zwnj;گرا داشت که کنار آمدن صلح&zwnj;آمیز با او را بسیار دشوار می&zwnj;ساخت. پطرس در ابتدا از دست توما بسیار ناراحت بود، و به برادرش آندریاس، شکایت می&zwnj;کرد که توما &rdquo;بدخلق، زشت، و همیشه شکاک است.&ldquo; اما همیاران توما هر چه بهتر او را می&zwnj;شناختند، بیشتر از او خوششان می&zwnj;آمد. آنها دریافتند که او بسیار صادق و با عزمی راسخ وفادار است. او کاملاً صمیمی و بدون چون و چرا راستگو بود، اما او یک عیب&zwnj;جوی ذاتی بود و به گونه&zwnj;ای بزرگ شده بود که یک بدبین واقعی شده بود. ذهن تحلیل&zwnj;گر او با سوءظن لعن و نفرین شده بود. هنگامی که او با دوازده تن در ارتباط قرار گرفت به سرعت داشت ایمانش را به همنوعانش از دست می&zwnj;داد، و بدین ترتیب بود که با کاراکتر والامنش عیسی تماس برقرار نمود. این ارتباط با استاد به یکباره شروع به دگرگون ساختن تمام خلق و خوی توما نمود و تغییرات زیادی در واکنشهای ذهنی او نسبت به همنوعانش ایجاد کرد.</p>
<p style="direction:rtl"> نقطۀ قوت بزرگ توما، آنگاه که به یکباره تصمیمش را می&zwnj;گرفت، ذهن عالی تحلیل&zwnj;گر او و نیز شهامت تردید ناپذیر او بود. نقطۀ ضعف بزرگ او سوءظن شک&zwnj;گرایانۀ او بود، که او در سرتاسر زندگیش در جسم هرگز به طور کامل بر آن فائق نشد.</p>
<p style="direction:rtl"> در سازماندهی دوازده تن، مسئولیت برنامه&zwnj;ریزی و مدیریت کار به توما سپرده شده بود، و او یک مدیر توانمند کار و حرکتهای گروه حواریون بود. او یک مدیر اجرایی خوب و یک تاجر عالی بود، اما او به واسطۀ خلق و خوی متنوع خود دچار نارسایی بود؛ یک روز او یک طور آدم بود و روز بعد آدم دیگری بود. وقتی که او به حواریون پیوست به افسردگی روان گرایش داشت، اما تماس با عیسی و حواریون، او را از این درون&zwnj;نگری بیمارگونه به اندازۀ زیاد درمان نمود.</p>
<p style="direction:rtl"> عیسی از توما بسیار لذت می&zwnj;برد و گفتگوهای طولانی و شخصی بسیاری با او داشت. حضور او در میان حواریون برای تمام شک&zwnj;گرایان صادق بسیار تسکین دهنده بود و بسیاری از اذهان آشفته را برای آمدن به داخل پادشاهی خداوند تشویق می&zwnj;کرد، حتی اگر آنها نمی&zwnj;توانستند همه چیز را دربارۀ جنبه&zwnj;های معنوی و فلسفی آموزشهای عیسی به طور کامل بفهمند. عضویت توما در میان دوازده تن یک اعلام دائمی بود که عیسی حتی شک&zwnj;گرایان صادق را دوست دارد.</p>
<p style="direction:rtl"> حواریون دیگر عیسی را به دلیل یک ویژگی خاص و برجستۀ شخصیت سرشارش مورد تکریم قرار می&zwnj;دادند، اما توما به دلیل کاراکتر بسیار متوازن او به استادش احترام می&zwnj;گذاشت. توما کسی را به طور فزاینده تحسین می&zwnj;کرد و ارج می&zwnj;نهاد که به گونه&zwnj;ای بسیار مهرآمیز بخشنده و با این وجود به گونه&zwnj;ای تغییرناپذیر عادل و منصف بود؛ او بسیار راسخ بود اما هرگز لجوج نبود؛ بسیار آرام بود اما هرگز بی&zwnj;تفاوت نبود؛ بسیار کمک کننده و بسیار دلسوز بود، اما مداخله&zwnj;گر یا دیکتاتورمنش نبود؛ بسیار قوی بود اما در همان حال بسیار متواضع بود؛ بسیار مثبت بود اما هرگز خشن یا گستاخ نبود؛ بسیار لطیف بود اما هرگز در نوسان نبود؛ بسیار پاک و معصوم بود اما در همان حال بسیار مردآسا، بی&zwnj;باک، و نیرومند بود؛ او به راستی بسیار شجاع بود اما هرگز بی&zwnj;ملاحظه یا بی&zwnj;پروا نبود؛ چنان عاشق طبیعت بود اما فارغ از تمام تمایلات برای تقدیس طبیعت بود؛ بسیار اهل مزاح و بسیار شوخ&zwnj;طبع بود، اما بسیار عاری از جلف&zwnj;گرایی و سبک سری بود. این تقارن بی&zwnj;همتای شخصیت بود که توما را بسیار شیفته می&zwnj;نمود. او از میان هر یک از دوازده تن احتمالاً از بالاترین میزان درک عقلانی و قدردانی از شخصیت عیسی برخوردار بود.</p>
<p style="direction:rtl"> در بحثهای دوازده تن، توما همیشه محتاط بود. او از یک سیاستِ تقدم ایمنی جانبداری می&zwnj;کرد، اما اگر محافظه&zwnj;کاری او رأی نمی&zwnj;آورد یا نسبت به آن حکم مخالف داده می&zwnj;شد، او همیشه نخستین کسی بود که برای اجرای برنامه&zwnj;ای که تعیین می&zwnj;شد با بی&zwnj;باکی حرکت می&zwnj;کرد. او بارها و بارها در برابر پروژه&zwnj;ای که بی&zwnj;پروا و جسورانه بود می&zwnj;ایستاد؛ او تا پایان تلخ به بحث می&zwnj;پرداخت، اما هنگامی که آندریاس طرح را در معرض رأی&zwnj;گیری قرار می&zwnj;داد، و بعد از این که دوازده تن انجام آن چه را که او شدیداً مورد مخالفت قرار داده بود انتخاب می&zwnj;کردند، توما نخستین کسی بود که می&zwnj;گفت: &rdquo;بگذارید برویم!&ldquo; او یک بازندۀ خوب بود. او حسادت نمی&zwnj;ورزید و احساسات جریحه&zwnj;دار شده را نیز در سر نمی&zwnj;پروراند. او بارها نسبت این که عیسی خود را در معرض خطر قرار دهد مخالفت ورزید، اما هنگامی که استاد برمی&zwnj;گزید که چنین خطراتی را پذیرا شود، همیشه توما بود که با سخنان شجاعانۀ خویش به حواریون روحیه می&zwnj;داد: &rdquo;بیایید رفقا، بگذارید برویم و با او بمیریم.&ldquo;</p>
<p style="direction:rtl"> توما از برخی جهات مثل فیلیپ بود؛ او نیز می&zwnj;خواست &rdquo;به او نشان داده شود&ldquo;، اما ابراز تردیدهای بیرونی او کاملاً مبتنی بر کارکردهای متفاوت عقلانی بودند. توما تحلیل&zwnj;گر بود، او صرفاً شک&zwnj;گرا نبود. تا جایی که به شهامت شخصی فیزیکی مربوط می&zwnj;شد، او یکی از دلیرترین افراد در میان دوازده تن بود.</p>
<p style="direction:rtl"> توما گاهی روزهای بسیار بدی داشت؛ او گاهی اوقات محزون و غمگین بود. از دست رفتن خواهر دوقلوی او، هنگامی که او نه ساله بود، موجب غم فراوانی برای او در دوران جوانی شده بود و به مشکلات تندخویی او در دوران بعدی زندگی او افزوده بود. هنگامی که توما اندوهگین می&zwnj;شد، گاهی اوقات نتنائیل بود که به او کمک می&zwnj;کرد بهبود یابد، گاهی پطرس، و بسیاری اوقات یکی از دوقلوهای حلفی. هنگامی که او بسیار افسرده بود متأسفانه همیشه تلاش می&zwnj;کرد از برقراری تماس مستقیم با عیسی اجتناب کند. اما استاد همه چیز را در این باره می&zwnj;دانست و هنگامی که او بدین گونه دچار افسردگی می&zwnj;شد و با تردید به ستوه می&zwnj;آمد، یک دلسوزی فهیمانه برای حواری خود داشت.</p>
<p style="direction:rtl"> گاهی اوقات توما از آندریاس اجازه می&zwnj;گرفت برای یک یا دو روز با خودش خلوت کند. اما او به زودی یاد گرفت که چنین مسیری خردمندانه نیست؛ او در همان اوان دریافت که در هنگام افسردگی، بهترین کار این است که به کارش نزدیک بماند و در کنار همکارانش باشد. اما صرف نظر از این که در زندگی احساسی او چه رخ می&zwnj;داد، او درست به حواری بودن ادامه می&zwnj;داد. هنگامی که در واقع وقت پیش رفتن فرا می&zwnj;رسید، همیشه توما بود که می&zwnj;گفت: &rdquo;بگذارید برویم!&ldquo;</p>
<p style="direction:rtl"> توما نمونۀ عالی یک موجود بشری است که دارای تردیدهایی است، با آنها روبرو می&zwnj;شود، و برنده می&zwnj;شود. او یک ذهن بزرگ داشت؛ او یک منتقد بهانه&zwnj;گیر نبود. او یک اندیشمند منطقی بود؛ او آزمایش اسیدیِ عیسی و حواریونِ همیارش بود. اگر عیسی و کارش اصالت نداشت، نمی&zwnj;توانست مردی مثل توما را از آغاز تا پایان حفظ کند. او یک حس تیزبین و مطمئن نسبت به </em>واقعیت<em> داشت. توما در نخستین پدیداریِ حقه&zwnj;بازی یا فریب قطعاً همگی آنها را ترک می&zwnj;کرد. دانشمندان ممکن است همه چیز را دربارۀ عیسی و کارش در زمین به طور کامل نفهمند، اما با استاد و همکاران بشری او مردی زندگی و کار می&zwnj;کرد که ذهنش همانند ذهن یک دانشمند راستین بود &mdash; توما دیدیموس &mdash; و او به عیسی ناصری ایمان داشت. </p>
<p style="direction:rtl"> توما در طول روزهای محاکمه و مصلوب شدن عیسی لحظات طاقت فرسایی داشت. او برای مدتی در اعماق ناامیدی بود، اما او شجاعت خویش را احیا کرد، در کنار حواریون باقی ماند، و برای خوشامد&zwnj;گویی به عیسی در دریای جلیل نزد آنها حضور داشت. او برای مدتی به افسردگی شک&zwnj;گرایانۀ خود تسلیم شد اما سرانجام ایمان و شهامتش را بازیافت. او بعد از پنطیکاست به حواریون مشاورۀ خردمندانه&zwnj;ای داد، و هنگامی که اذیت و آزارها ایمانداران را پراکنده ساخت، به قبرس، کرِت، ساحل شمالی آفریقا، و سیسیل رفت و مژدۀ پادشاهی خداوند را موعظه نمود و ایمانداران را تعمید داد. و توما به موعظه و تعمید دادن ادامه داد، تا این که توسط عوامل دولت روم دستگیر شد و در مالت اعدام شد. او درست چند هفته پیش از مرگش شروع به نوشتن زندگی و آموزشهای عیسی نموده بود.</p>
<div class="c1">
<h4 style="direction:rtl">9 و 10- یعقوب و یهودای حلفی</h4></div>

<p style="direction:rtl"> یعقوب و یهودا، پسران حلفی، ماهیگیران دوقلویی که در نزدیکی خِرِسا زندگی می&zwnj;کردند، نهمین و دهمین حواریون بودند و توسط یعقوب و یوحنا زبدی انتخاب شدند. آنها بیست و شش سال داشتند و متأهل بودند. یعقوب سه فرزند و یهودا دو فرزند داشت.</p>
<p style="direction:rtl"> دربارۀ این دو ماهیگیر معمولی چیز زیادی برای گفتن وجود ندارد. آنها استادشان را دوست داشتند و عیسی نیز آنها را دوست داشت، اما آنها هرگز بحثهای او را با پرسش مختل نمی&zwnj;کردند. آنها دربارۀ بحثهای فلسفی یا مباحث مربوط به الهیاتِ حواریونِ همکارشان قدر بسیار اندکی می&zwnj;فهمیدند، اما آنها از این که خود را در شمار چنین گروهی از مردان توانمند بیابند خوشحال بودند. این دو مرد در ظاهرِ شخصی، ویژگیهای ذهنی، و میزان درک معنوی تقریباً یکسان بودند. آنچه که بشود در مورد یکی از آنها گفت باید دربارۀ دیگری نیز ثبت شود.</p>
<p style="direction:rtl"> آندریاس آنها را به کار پاسبانی از توده&zwnj;ها گمارد. آنها راهنمایان اصلیِ ساعات موعظه، و در واقع خدمتگزاران عمومی و پسرانِ انجام کارِ دوازده تن بودند. آنها در تأمین ذخایر به فیلیپ کمک می&zwnj;کردند. آنها برای نتنائیل به خانواده&zwnj;ها پول می&zwnj;رساندند، و همیشه آماده بودند به هر یک از حواریون دست کمک بدهند.</p>
<p style="direction:rtl"> تودۀ مردم عادی از یافتن دو تن مثل خودشان که افتخار حضور در میان حواریون را داشتند بسیار تشویق می&zwnj;شدند. این دوقلوی معمولی دقیقاً از طریق پذیرش خود به عنوان حواری، وسیلۀ آوردن شمار کثیری از ایمانداران بی&zwnj;دل و جرأت به داخل پادشاهی بودند. و همچنین مردم عادی ایدۀ هدایت شدن و سرپرستی شدن توسط راهنمایانی رسمی که بسیار شبیه خودشان بودند را خوشایندتر می&zwnj;دیدند.</p>
<p style="direction:rtl"> یعقوب و یهودا، که همچنین تَدّی و لِبّی نامیده می&zwnj;شدند، نه نقاط قوت داشتند و نه نقاط ضعف. نامهای مستعاری که از سوی حواریون به آنها داده شده بود القابی خوش نیت بودند که نشان از میان مایگی داشتند. آنها &rdquo;ناچیزترینِ تمام حواریون&ldquo; بودند؛ آنها این را می&zwnj;دانستند و نسبت به آن احساس شادی می&zwnj;کردند.</p>
<p style="direction:rtl"> یعقوب حَلفی عیسی را به دلیل سادگی استاد به طور ویژه دوست داشت. این دوقلوها نمی&zwnj;توانستند ذهن عیسی را بفهمند، اما پیوند دلسوزانه میان خودشان و قلب استادشان را درک می&zwnj;کردند. ذهن آنها از یک نوع بالا نبود؛ شاید حتی بشود آنها را با احترام خرفت نامید، اما آنها در سرشت معنوی خویش یک تجربۀ واقعی داشتند. آنها به عیسی ایمان داشتند؛ آنها فرزندان خداوند و همیاران پادشاهی بودند.</p>
<p style="direction:rtl"> یهودای حَلفی به دلیل فروتنی نامتظاهرانۀ استاد به سوی عیسی جذب شد. این فروتنی که با چنین متانت شخصی پیوند یافته بود یک جاذبۀ بزرگ برای یهودا داشت. این واقعیت که عیسی همیشه در رابطه با اعمال غیرعادی او دستور به سکوت می&zwnj;داد تأثیر زیادی روی این فرزند سادۀ طبیعت می&zwnj;گذاشت.</p>
<p style="direction:rtl"> دوقلوها یاورانی خوش سیرت و ساده ذهن بودند، و همه آنها را دوست داشتند. عیسی از منصوب نمودنِ این مردان جوان تک هنره به مقامهای افتخارآمیز در کادر شخصی خود در پادشاهی استقبال نمود زیرا میلیونهای بیشمار از چنین روانهای ساده و بیمناک دیگر در کرات فضا وجود دارند که او به همین ترتیب مایل است به همیاریِ فعال و باورمندانۀ روحانی با خودش و روح حقیقت ریخته شدۀ خودش خوشامد گوید. عیسی با دیدۀ تحقیر به کوچک بودن نمی&zwnj;نگرد، بلکه فقط به شرارت و گناه بدین گونه نگاه می&zwnj;کند. یعقوب و یهودا <em>کوچک</em> بودند، اما همچنین <em>با ایمان</em> بودند. آنها ساده و ناآگاه بودند، اما همچنین قلبی بزرگ داشتند، و مهربان و سخاوتمند بودند.</p>
<p style="direction:rtl"> و در آن روز که استاد از پذیرش یک مرد مشخص ثروتمند به عنوان یک مبلغ امتناع کرد، مگر این که او اموال خود را بفروشد و به فقرا کمک کند، چقدر این مردان فروتن با خرسندی سرفراز بودند. وقتی که مردم این را شنیدند و دوقلوها را در میان مشاوران او دیدند، با قطعیت می&zwnj;دانستند که عیسی هیچ امتیاز ویژه&zwnj;ای برای اشخاص قائل نمی&zwnj;شود. اما فقط یک نهاد الهی &mdash; پادشاهی آسمان &mdash; همواره می&zwnj;توانست روی چنین بنیاد میان مایۀ بشری ساخته شود!</p>
<p style="direction:rtl"> دوقلوها فقط یک یا دو بار در تمامی ارتباطات خود با عیسی جرأت کردند در ملأ عام پرسش کنند. یک بار هنگامی که استاد دربارۀ آشکار ساختنِ علنی خویش به دنیا صحبت کرد یهودا در رابطه با مطرح کردن یک پرسش برای عیسی گیج بود. او از این که دیگر رازی در میان دوازده تن وجود نخواهد داشت قدری احساس نومیدی می&zwnj;کرد، و او جسارت یافت که بپرسد: &rdquo;اما استاد، آنگاه که خود را بدین گونه به دنیا آشکار ساختی، چگونه با نمایان ساختنِ خاصِ نیکیِ خود نظر لطف به ما نشان خواهی داد؟&ldquo;</p>
<p style="direction:rtl"> دوقلوها تا پایان، تا روزهای تاریک محاکمه، مصلوب شدن، و نومیدی، وفادارانه خدمت کردند. آنها هرگز ایمان قلبی خویش را به عیسی از دست ندادند، و (به جز یوحنا) نخستین کسانی بودند که به زنده شدن او ایمان آوردند. اما آنها نمی&zwnj;توانستند برقراری پادشاهی را بفهمند. به زودی بعد از این که استادشان مصلوب شد، آنها نزد خانواده&zwnj;ها و تورهایشان بازگشتند؛ کار آنها به پایان رسیده بود. آنها توانایی رفتن به نبردهای پیچیده&zwnj;تر پادشاهی را نداشتند. اما با آگاهی از این که با چهار سال ارتباط نزدیک و شخصی با یک پسر خداوند، آفرینندۀ خودمختار یک جهان، افتخار و برکت یافته بودند زندگی کردند و مردند.</p>
<div class="c1">
<h4 style="direction:rtl">11- شمعون غیور</h4></div>

<p style="direction:rtl"> شمعون غیور، یازدهمین حواری، توسط شمعون پطرس انتخاب شد. او مردی توانا با اصل و نسب نیک بود و با خانواده&zwnj;اش در کفرناحوم زندگی می&zwnj;کرد. او هنگامی که به حواریون وصل شد بیست و هشت ساله بود. او یک آشوبگر آتشین مزاج بود و همچنین مردی بود که بدون فکرکردن بسیار سخن می&zwnj;گفت. او پیش از این که تمام توجه خود را به سازمان وطن&zwnj;پرست زیلوتها معطوف دارد در کفرناحوم یک تاجر بود.</p>
<p style="direction:rtl"> مسئولیت سرگرمی و استراحت گروه حواریون به شمعون غیور داده شد، و او یک سازمانده بسیار کارآمدِ زندگی سرگرمی و فعالیتهای تفریحی دوازده تن بود.</p>
<p style="direction:rtl"> نقطۀ قوت شمعون وفاداری الهام&zwnj;برانگیز او بود. هنگامی که حواریون مرد یا زنی را پیدا می&zwnj;کردند که در بی&zwnj;تصمیمی دربارۀ ورود به پادشاهی دست و پا می&zwnj;زند، شمعون را فرا می&zwnj;خواندند. معمولاً فقط به حدود پانزده دقیقه وقت نیاز بود که این هواخواه مشتاق نجات از طریق ایمان به خداوند، تمام تردیدها را برطرف سازد و تمام بی&zwnj;تصمیمی&zwnj;ها را بزداید، و یک روان نوین که در &rdquo;آزادیِ ایمان و شادی نجات&ldquo; تولد یافته است را ببیند.</p>
<p style="direction:rtl"> نقطۀ ضعف بزرگ شمعون مادی&zwnj;گرایی ذهنی او بود. او نمی&zwnj;توانست خود را از یک ناسیونالیست یهودی به فردی جهانگرا با ذهن معنویت یافته به سرعت تغییر دهد. چهار سال برای انجام یک چنین دگرگونی عقلانی و احساسی زمان بسیار کوتاهی بود، اما عیسی همیشه نسبت به او شکیبا بود.</p>
<p style="direction:rtl"> یک چیز دربارۀ عیسی که شمعون بسیار تحسین می&zwnj;کرد آرامش استاد، و اطمینان، متانت، و وقار غیرقابل توضیح او بود.</p>
<p style="direction:rtl"> اگر چه شمعون یک انقلاب&zwnj;گرای افراطی، یک فرد آتشین مزاج بی&zwnj;باک و آشوب&zwnj;گرا بود، به تدریج بر طبع آتشین خویش چیره گشت، تا این که یک موعظه&zwnj;گر قدرتمند و مؤثرِ &rdquo;صلح در زمین و خواست نیک در میان انسانها&ldquo; گشت. شمعون یک مناظره&zwnj;گر بزرگ بود؛ او قطعاً دوست داشت جر و بحث کند. و هنگامی که وقت برخورد کردن با اذهان قانون&zwnj;گرای یهودیان تحصیل کرده یا لفاظی&zwnj;های عقلانی یونانیان می&zwnj;رسید، این کار همیشه به شمعون محول می&zwnj;شد.</p>
<p style="direction:rtl"> او به واسطۀ سرشت خود یک شورشگر و از طریق آموزش یک سنت شکن بود، اما عیسی او را متقاعد ساخت برای مفاهیم والاتر پادشاهی آسمان تلاش کند. او همیشه خود را با گروه معترض تعیین هویت کرده بود، اما اکنون به گروه پیشرفت، پیشرفت نامحدود و جاودان روح و حقیقت پیوست. شمعون مردی با وفاداریهای شدید و فداکاریهای گرم شخصی بود، و او عمیقاً عاشق عیسی بود.</p>
<p style="direction:rtl"> عیسی نمی&zwnj;ترسید که خود را با تجار، زحمتکشان، خوش&zwnj;بینان، بدبینان، فیلسوفان، شک&zwnj;گرایان، مالیات&zwnj;گیران، سیاستمداران، و وطن&zwnj;پرستان تعیین هویت کند.</p>
<p style="direction:rtl"> استاد گفتگوهای زیادی با شمعون داشت، اما هرگز به طور کامل موفق نشد این ناسیونالیست دوآتشۀ یهودی را به یک جهان&zwnj;گرا تبدیل کند. عیسی اغلب به شمعون می&zwnj;گفت که درست است بخواهیم بهبود نظم اجتماعی، اقتصادی، و سیاسی را ببینیم، اما او همیشه این را هم اضافه می&zwnj;کرد:&rdquo;این کار پادشاهی آسمان نیست. ما باید وقف انجام خواست پدر باشیم. کار ما این است که سفیران دولت معنوی عالم بالا باشیم، و ما نباید فوراً خود را درگیر هر کاری کنیم بلکه خواست و کاراکتر پدر الهی را نمایندگی کنیم که در رأس دولتی که اعتبار آن را داریم قرار دارد.&ldquo; فهم تمام اینها برای شمعون دشوار بود، اما او به تدریج شروع به درک چیزی از معنی آموزشهای استاد نمود.</p>
<p style="direction:rtl"> بعد از پراکندگی به دلیل اذیت و آزارهای اورشلیم، شمعون به انزوای موقت وارد شد. او عملاً خرد شد. او به عنوان یک ناسیونالیست وطن پرست با احترام به آموزشهای عیسی تسلیم شده بود؛ اکنون همه چیز از دست رفته بود. او در نومیدی بود، اما طی چند سال او امیدهای خود را بازیافت و برای اعلام مژدۀ پادشاهی گام به پیش نهاد.</p>
<p style="direction:rtl"> او به اسکندریه رفت و بعد از انجام کار در مسیر حرکت در امتداد رود نیل، به قلب آفریقا رخنه کرد. او در همه جا آموزشهای عیسی را موعظه نمود و ایمانداران را تعمید داد. او بدین گونه دست به تلاش زد تا این که یک مرد پیر و ضعیف شد. و او درگذشت و در قلب آفریقا دفن شد.</p>
<div class="c1">
<h4 style="direction:rtl">12- یهودای اسخریوطی</h4></div>

<p style="direction:rtl"> یهودای اسخریوطی، دوازدهمین حواری، توسط نَتَنائیل انتخاب شد. او در قِریوت، شهر کوچکی در جنوب یهودیه، به دنیا آمد. هنگامی که او یک نوجوان بود، پدر و مادرش به اریحا نقل مکان کردند. او در آنجا زندگی می&zwnj;کرد و در کارهای گوناگون تجارتی پدرش مشغول به کار بود، تا این که به موعظه و کار یحیی تعمید دهنده علاقمند شد. والدین یهودا صدوقی بودند، و هنگامی که پسرشان به شاگردان یحیی پیوست، او را عاق کردند.</p>
<p style="direction:rtl"> هنگامی که نَتَنائیل در تاریچیا یهودا را ملاقات کرد، او در انتهای پایینیِ دریای جلیل در یک بنگاه خشک کردن ماهی داشت درخواست کار می&zwnj;کرد. وقتی که او به حواریون پیوست سی ساله بود و ازدواج نکرده بود. او شاید بهترین مرد تحصیل کرده در میان دوازده تن و تنها یهودایی در خانوادۀ حواریون استاد بود. یهودا هیچ ویژگی برجسته در زمینۀ نقطۀ قوت شخصی نداشت، گر چه او بسیاری ویژگیهای ظاهری فرهنگی و خصائل آموزشی داشت. او یک اندیشمند خوب بود اما همیشه یک اندیشمند به راستی <em>صادق</em> نبود. یهودا در واقع خودش را درک نمی&zwnj;کرد؛ او در برخورد با خودش به راستی صادق نبود.</p>
<p style="direction:rtl"> آندریاس یهودا را به مقام خزانه&zwnj;دار دوازده تن منصوب کرد، رتبه&zwnj;ای که او به گونه&zwnj;ای چشمگیر شایستۀ داشتنِ آن بود، و او تا وقت خیانت به استادش مسئولیتهای کارش را صادقانه، وفادارانه، و به مؤثرترین نحو انجام داد.</p>
<p style="direction:rtl"> هیچ ویژگی خاصی دربارۀ عیسی وجود نداشت که یهودا بالاتر از شخصیت عموماً گیرا و فوق&zwnj;العاده جذاب استاد تحسین کند. یهودا هرگز قادر نشد در برابر همیاران جلیلی خویش بالاتر از تعصبات یهودیه&zwnj;ای خود فراز یابد؛ او حتی در ذهنش از بسیاری چیزها دربارۀ عیسی انتقاد می&zwnj;کرد. به او که یازده حواری به عنوان مردی کامل می&zwnj;نگریستند، به عنوان &rdquo;کسی که در مجموع دوست داشتنی و در میان ده هزار تن از همه مهمتر است&ldquo;، این یهوداییِ از خود راضی اغلب جرأت می&zwnj;کرد در قلب خودش انتقاد کند. او واقعاً این تصور را در ذهنش می&zwnj;پروراند که عیسی بزدل است و از اعمال نمودن قدرت و اتوریتۀ خودش تا اندازه&zwnj;ای می&zwnj;ترسد.</p>
<p style="direction:rtl"> یهودا یک تاجر خوب بود. مدیریت کردن امور مالی یک آرمان&zwnj;گرا همچون عیسی به کاردانی، توانایی، و شکیبایی، و نیز فداکاری سخت و طاقت&zwnj;فرسا نیاز داشت، تا چه رسد به دست و پنجه نرم کردن با روشهای تجاریِ در هم و بر همِ برخی از حواریون او. یهودا به راستی یک مدیر اجرایی عالی، یک کارشناس مالی دوراندیش و توانا بود. و او برای سازماندهی یک آدم سختگیر بود. هیچیک از دوازده تن هرگز از یهودا انتقاد نکردند. تا جایی که آنها می&zwnj;توانستند ببینند، یهودای اسخریوطی یک خزانه&zwnj;دار بی&zwnj;همتا، یک مرد دانش آموخته، یک حواری وفادار (گرچه گاهی منتقد)، و به مفهوم واقعی کلمه یک موفقیت بزرگ بود. حواریون یهودا را دوست داشتند؛ او به راستی یکی از آنها بود. او باید به عیسی <em>ایمان می&zwnj;داشت</em>، اما ما شک داریم که او به راستی استاد را با جان و دل <em>دوست داشت</em>. موردِ یهودا حقیقت این گفته را نشان می&zwnj;دهد: &rdquo;راهی وجود دارد که برای یک مرد درست به نظر می&zwnj;رسد، اما پایان آن مرگ است.&ldquo; در مجموع می&zwnj;توان قربانیِ فریبِ صلح&zwnj;آمیزِ تنظیمِ خوشایند نسبت به راههای گناه و مرگ شد. مطمئن باشید که یهودا به استادش و حواریون همیارش از نظر مالی همیشه وفادار بود. پول هرگز نمی&zwnj;توانسته انگیزۀ خیانت او به استاد باشد.</p>
<p style="direction:rtl"> یهودا تنها پسرِ پدر و مادری بی&zwnj;خرد بود. او هنگامی که بسیار جوان بود، ناز پرورده و عزیز بود؛ او یک فرزند لوس بار آورده شده بود. به تدریج که او بزرگ شد، ایده&zwnj;هایی اغراق&zwnj;آمیز دربارۀ اهمیت خویش را نشان داد. او یک بازندۀ ضعیف بود. او ایده&zwnj;هایی سست و تحریف شده دربارۀ انصاف داشت؛ او به زیاده&zwnj;روی در تنفر و سوءظن تسلیم شد. او در تفسیر نادرست گفته&zwnj;ها و اعمال دوستانش یک متخصص بود. یهودا طی تمام زندگیش رویۀ تلافی کردن کار آنهایی را که به گمان او با وی بدرفتاری کرده بودند در ذهن پرورانده بود. حس ارزشها و وفاداریهای او نادرست بودند.</p>
<p style="direction:rtl"> برای عیسی، یهودا یک ماجرای ایمان بود. استاد از آغاز ضعف این حواری را به طور کامل می&zwnj;فهمید و از مخاطرات پذیرفتن او به همیاری روحانی به خوبی آگاهی داشت. اما سرشت پسران خداوند این است که به هر موجود آفریده شده یک فرصت کامل و برابر برای نجات و بقا بدهند. عیسی می&zwnj;خواست نه تنها انسانهای این کره بلکه ناظران کرات بی&zwnj;شمار دیگر بدانند که وقتی نسبت به صداقت و وقف با جان و دلِ یک مخلوق به پادشاهی تردید وجود داشته باشد، کارکرد تغییرناپذیر قضات انسانها این است که کاندیدای مورد تردید به طور کامل پذیرفته شود. درِ حیات جاودان به روی همه کاملاً باز است؛ &rdquo;هر کس که مایل باشد می&zwnj;تواند داخل شود&ldquo;؛ برای کسی که می&zwnj;آید هیچ محدودیت یا شرطی به جز <em>ایمان</em> وجود ندارد.</p>
<p style="direction:rtl"> درست به این دلیل است که عیسی به یهودا اجازه داد دقیقاً تا انتها ادامه دهد. او همیشه به هر کار ممکن دست می&zwnj;زد تا این حواری ضعیف و سردرگم را دگرگون سازد و نجات دهد. اما هنگامی که نور به طور صادقانه دریافت نمی&zwnj;شود و مطابق آن زندگی نمی&zwnj;شود، به این متمایل می&zwnj;شود که در درون روان به تاریکی تبدیل شود. یهودا در رابطه با آموزشهای عیسی دربارۀ پادشاهی از نظر عقلانی رشد کرد، اما در نیل به کاراکتر معنوی همانند سایر حواریون پیشرفت نکرد. او نتوانست در تجربۀ معنوی پیشرفت رضایتمندانۀ شخصی داشته باشد.</p>
<p style="direction:rtl"> یهودا به خاطر نومیدی شخصی به طور فزاینده در غم و غصه فرو رفت، و سرانجام یک قربانی رنجش گردید. احساسات او بارها جریحه&zwnj;دار شده بود، و او نسبت به بهترین دوستانش و حتی استاد به گونه&zwnj;ای غیرطبیعی مشکوک گردید. ذهن او در مدتی کوتاه با ایدۀ انتقام&zwnj;جویی مشغول شد، هر کاری که با آن انتقام خودش را بگیرد، آری، حتی خیانت به یارانش و استادش.</p>
<p style="direction:rtl"> اما این ایده&zwnj;های شریرانه و خطرناک شکل قطعی نگرفتند تا آن که روزی یک زن قدرشناس یک جعبۀ گران قیمت عطر را در جلوی پاهای عیسی شکست. این کار برای یهودا اسراف به نظر می&zwnj;رسید، و هنگامی که عیسی قاطعانه اجازه نداد او درست در آنجا در برابر گوش همگان به طور علنی اعتراض کند، این برای او گران تمام شد. آن رخداد برانگیختن تمامی نفرت انباشته شده، احساسات جریحه&zwnj;دار شده، بدخواهی، تعصب، حسادت، و انتقام یک طول عمر را به سرانجام رساند، و او تصمیمش را گرفت که با او که نمی&zwnj;دانست کیست تصفیه حساب کند؛ اما او تمام شرارت طبیعتش را در تمام درامِ نکبت&zwnj;بار زندگی بداقبالانۀ خود روی آن <em>یگانه</em> شخص بی&zwnj;گناه متبلور نمود، درست به این دلیل که عیسی بر حسب اتفاق بازیگر اصلی در رخدادی بود که عبور او را از پادشاهی پیشروندۀ نور به آن حوزۀ خود انتخاب شدۀ تاریکی نشان می&zwnj;کرد.</p>
<p style="direction:rtl"> استاد بارها به طور خصوصی و علنی هر دو به یهودا هشدار داده بود که او در حال لغزش است، اما هشدارهای الهی در برخورد با سرشت تلخ&zwnj;کام شدۀ بشری معمولاً بی&zwnj;فایده هستند. عیسی به هر کار ممکن که با آزادی اخلاقی انسان سازگار باشد دست زد، تا مانع انتخاب رفتن به راه خطا توسط یهودا شود. آزمون بزرگ سرانجام فرا رسید. پسرِ رنجش شکست خورد؛ او به فرامین غلط و فرومایۀ یک ذهن مغرور و انتقام&zwnj;جو که با گزافه&zwnj;گویی خود را مهم تلقی می&zwnj;کرد تسلیم شد و سریعاً به داخل سردرگمی، نومیدی، و انحراف فرو رفت.</p>
<p style="direction:rtl"> سپس یهودا به دسیسۀ پست و خجلت&zwnj;آور خیانت به سرور و استادش وارد شد و به سرعت آن طرح نابکارانه را به اجرا گذاشت. او در حین اجرای طرحهای عهد شکنیِ خائنانه که با خشم تکوین یافته بود، لحظاتی از پشیمانی و خجلت را تجربه کرد، و در این فواصل روشن بینانه، با ترس و لرز به عنوان یک دفاع این ایده را در ذهنش پروراند که شاید عیسی بتواند در آخرین لحظه قدرتش را به کار گیرد و خود را نجات دهد.</p>
<p style="direction:rtl"> هنگامی که این کار نکبت&zwnj;بار و گناهکارانه تماماً به پایان رسید، این انسان پیمان شکن که فروختن دوستش برای سی قطعه نقره را مهم نمی&zwnj;پنداشت، تا اشتیاق طولانی خود برای انتقام را که مدتها در ذهنش پرورانده بود ارضا کند، شتابان خارج شد و در نمایش گریز از واقعیات وجود انسانی دست به عمل نهایی &mdash; خودکشی &mdash; زد.</p>
<p style="direction:rtl"> یازده حواری وحشت&zwnj;زده و مبهوت شدند. عیسی برای آن خیانتکار فقط احساس تأسف کرد. کرات این را دشوار یافته&zwnj;اند که یهودا را ببخشند، و در سرتاسر یک جهان پهناور از نام او احتراز شده است.</p>
</body>
</html>
