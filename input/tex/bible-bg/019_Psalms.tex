\begin{document}

\title{Псалми}


\chapter{1}

\par 1 Блажен оня човек, Който не ходи по съвета на нечестивите, И в пътя на грешните на стои, И в събранието на присмивателите не седи;
\par 2 Но се наслаждава в закона на Господа, И в Неговия закон се поучава ден и нощ.
\par 3 Ще бъде като дърво посадено при потоци води Което дава плода си на времето си, и чиито лист не повяхва; Във всичко що върши ще благоденствува.
\par 4 Не е така с нечестивите; Но те са като плявата, която вятърът отвява.
\par 5 Затова, нечестивите няма да устоят в съда, Нито грешните в събора на праведните;
\par 6 Защото Господ наблюдава пътя на праведните; А пътят на нечестивите ще бъде погибел.

\chapter{2}

\par 1 Защо се разоряват народите, И племената намислюват суета?
\par 2 Опълчват се земните царе, И управниците се наговарят заедно, Против Господа и против Неговия помазаник, като казват:
\par 3 Нека разкъсаме връзките им, И нека отхвърлим от себе си въжетата им.
\par 4 Тоя, Който седи на небесата, ще се смее; Господ ще им се поругае.
\par 5 Това ще им продума в гнева Си, И в тежкото Си негодувание ще ги смути, казвайки:
\par 6 Но Аз поставих Царя Си На Сион, светия Мой хълм.
\par 7 Аз ще изявя постановлението; Господ ми каза: Ти си Мой Син; Аз днес те родих.
\par 8 Поискай от Мене и Аз ще ти дам народите за твое наследство, И земните краища за твое притежание.
\par 9 Ще ги съкрушиш с желязна тояга, Ще ги строшиш като грънчарски съд.
\par 10 Сега, прочее, вразумете се, о царе; Научете се земни съдии.
\par 11 Слугувайте на Господа със страх, И радвайте се с трепет.
\par 12 Целувайте Избраника, за да се не разгневи, Та погинете в пътя; Защото скоро ще пламне Неговият гняв. Блажени са всички, които се надяват на Него.

\chapter{3}

\par 1 Псалом на Давида, когато бягаше от сина си Авесалома. Господи, колко се умножиха противниците ми! Мнозина въстават против мене.
\par 2 Мнозина думат за моята душа: Няма за него помощ в Бога. (Села).
\par 3 Но Ти, Господи, си щит около мене, Слава моя и Тоя, Който възвишава главата ми.
\par 4 С глас извиках, към Господа; И Той ме послуша от светия си хълм. (Села).
\par 5 И аз легнах и спах; Станах; защото Господ ме поддържа.
\par 6 Няма да се боя от десетки хиляди от людете, Които навред са се поставили против мене.
\par 7 Стани, Господи; спаси ме, Боже мой; Защото Ти си поразил в челюстта всичките ми неприятели; Строшил си зъбите на нечестивите.
\par 8 От Господа е спасението. Върху Твоите люде нека бъде спасението Ти. (Села).

\chapter{4}

\par 1 За първия певец на струнни инструменти. Давидов псалом. Когато викам, послушай ме, Боже на правдата ми; Когато бях в утеснение, Ти ми даде простор; Смили се за мене и послушай молитвата ми.
\par 2 Човешки синове, до кога ще обръщате славата ми в беззаконие? До кога ще обичате суета и ще търсите лъжа? (Села).
\par 3 Но знайте, че Господ е отделил за Себе Си своя угодник; Господ ще слуша, когато викам към Него.
\par 4 Треперете и не съгрешавайте; Размишлявайте в сърцата си на леглата си и мълчете. (Села).
\par 5 Принасяйте жертви на правда, И надявайте се на Господа.
\par 6 Мнозина думат: Кой ще ни покаже доброто? Господи, издигни над нас светлостта на лицето Си.
\par 7 Турил си в сърцето ми радост. По-голяма от тяхната, когато им се умножава житото и виното.
\par 8 Спокойно ще легна и ще спя, Защото Ти, Господи, в самотия ме правиш да живея в безопасност.

\chapter{5}

\par 1 На първия певец на духови инструменти. Давидов псалом. Послушай, Господи думите ми; Внимавай на размишлението ми,
\par 2 Слушай гласа на викането ми, Царю мой и Боже мой; Защото на Тебе се моля.
\par 3 Господи, на ранина ще чуеш гласа ми; На ранина ще отправям молитвата си към Тебе, и ще очаквам.
\par 4 Защото Ти не си Бог, Който се удоволствуваш в беззаконие; Нечистият няма да живее при Тебе,
\par 5 Нито ще устоят горделивите пред Твоите очи. Ти мразиш всички, които вършат беззаконие;
\par 6 Ще изтребиш ония, които говорят лъжа; Господ се гнуси от човек кръвопиец и коварен.
\par 7 Но чрез Твоето изобилно милосърдие аз ще вляза в дома Ти; С благоговение към Тебе ще се покланям към светия твой храм.
\par 8 Господи, води ме в правдата Си, поради неприятелите ми, Направи пътя Си ясен пред мене.
\par 9 Защото непоколебимост няма в устата ни на един от тях, Сърцето им е същинско нечестие. Гроб отворен е гърлото им; С езика се ласкаят.
\par 10 Имай ги за виновни, Боже; Нека паднат в това, което сами са скроили; Изтрий ги поради многото им престъпления, Защото са се повдигали против Тебе.
\par 11 Така ще се веселят всички, които се надяват на Тебе; Винаги ще се радват, защото Ти им Си покровител; И ще ликуват в Тебе ония, които любят твоето име.
\par 12 Защото Ти, Господи, ще благословиш праведния, Ще го покриеш с благословение кат с щит.

\chapter{6}

\par 1 За първия певец на струнни инструменти, на осемструнна арфа. Давидов псалом. Господи, не ме изобличавай в гнева Си, Нито ме наказвай в лютото Си негодувание.
\par 2 Смили се за мене, Господи, защото изнемощях; Изцели ме, Господи, защото ме болят костите ми.
\par 3 Също и душата ми е твърде смутена; Но Ти, Господи, до кога?
\par 4 Върни се, Господи, избави душата ми; Спаси ме заради милосърдието Си;
\par 5 Защото в смъртта не се споменава за Тебе; В преизподнята кой ще те славослови?
\par 6 Уморих се от въздишането си; Всяка нощ обливам леглото си, Със сълзите си измокрям постелката си.
\par 7 Окото ми вехне от скръб, Старея поради всичките ми противници.
\par 8 Махнете се от мене, всички, които вършите беззаконие, Защото Господ е чул гласа на плача ми;
\par 9 Господ е послушал молбата ми. Господ ще приеме молитвата ми.
\par 10 Ще се посрамят и много ще се смутят всичките ми неприятели; Ще се върнат назад, ще се посрамят внезапно.

\chapter{7}

\par 1 Оплакване на Давида, което той пя Господу поради думите на вениаминеца Хус. Господи Боже мой, на Тебе уповавам; Спаси ме от всичките ми гонители, и избави ме;
\par 2 Да не би да скъса като лъв душата ми И я раздере без да се намери избавител.
\par 3 Господи Боже мой, ако съм сторил аз това,- Ако има в ръцете ми беззаконие,
\par 4 Ако съм въздал зло на онзи, който бе в мир с мене, Или съм обрал онзи, който ми е без причина гонител,
\par 5 То нека подгони неприятелят душата ми и я стигне, Нека стъпче в земята живота ми. И нека повали в пръстта славата ми. (Села).
\par 6 Стани, Господи, в гнева Си; Подигни се срещу яростта на противниците ми, И събуди се заради мене, Ти, Който се отредил съда.
\par 7 И нека събраните племена те обикалят; И Ти се върни да седнеш на високо над тях.
\par 8 Господ съди племената; Съди и мене, Господи, според правдата ми; И според моето незлобие нека ми бъде.
\par 9 Нека се спре вече беззаконието на нечестивите; А праведният утвърди Ти, Боже праведни, Който изпитваш сърцата и вътрешностите.
\par 10 Моята защита е в Бога, Който избавя ония, които са с право сърце.
\par 11 Бог е праведен съдия, Да! Бог Който се гневи всеки ден на нечестивия.
\par 12 Ако се не обърне нечестивия, Той ще изостри меча Си; Запънал и приготвил е лъка Си.
\par 13 Приготвил е против него и смъртоносни оръжия; Прави стрелите си огнени стрели.
\par 14 Ето, нечестивият е в мъки да роди беззаконие, Зачена нечестие и роди лъжа.
\par 15 Изкопал е ров и направил го дълбок; Но той сам ще падне в ямата, която направи.
\par 16 Нечестието му ще се върна на самата негова глава, И насилието му ще слезе на самото негово теме.
\par 17 Аз ще хваля Господа за Неговата правда, И ще възпявам името на Всевишния Господ.

\chapter{8}

\par 1 За първия певец на гетския инструмент. Давидов псалом. Иеова, Господи наш, Колко е превъзходно Твоето име по цялата земя; Ти си поставил славата Си над небесата.
\par 2 Из устата на младенците и сучещите Укрепил си сила поради противниците Си, За да накараш да млъкне врагът и отмъстителят.
\par 3 Като гледам Твоите небеса, делото на Твоите пръсти, Луната и звездите, които Ти си отредил,
\par 4 Казвам си: Що е човек та да го помниш? Или човешки син та да го посещаваш?
\par 5 А Ти си го направил само малко по-долен от ангелите, И със слава и чест си го увенчал.
\par 6 Поставил си го господар над делата на ръцете Си; Всичко си подчинил под нозете му,
\par 7 Всичките овци и говеда, Още и животните на полето,
\par 8 Въздушните птици, морските риби, И всичко що минава през морските пътища.
\par 9 Иеова, Господи наш, Колко е превъзходно Твоето име по цялата земя!

\chapter{9}

\par 1 За първия певец по"Умри за сина". Давидов псалом. Ще Те прославя, Господи, с цялото се сърце, Ще разкажа всичките Твои чудесни дела.
\par 2 Ще се веселя и ще се радвам в Тебе, Ще възпявам името Ти, Всевишни;
\par 3 Понеже неприятелите ми се връщат назад Падат и гинат пред Твоето присъствие.
\par 4 Защото Ти си защитил правото и делото ми; Седнал на престола, Ти си отсъдил справедливо.
\par 5 Изобличил си народите, изтребил си нечестивите, Изличил си името им до векове.
\par 6 Неприятелите изчезнаха; те са запустели за винаги; Ти си разорил градовете им, та и поменът им загина.
\par 7 Но Господ седи Цар до века, Приготвил е престола Си за съд.
\par 8 И Той ще съди света с правда. Ще отсъди за племената справедливо.
\par 9 И Господ ще бъде прибежище на угнетените. Прибежище в скръбни времена.
\par 10 И ония, които познаят името Ти, ще уповават на Тебе; Защото Ти, Господи, ни си оставил ония, които Те търсят.
\par 11 Пейте хвали на Господа, който обитава в Сион, Изявете между племената делата Му;
\par 12 Защото Оня, Който прави изследване за кръвопролития, помни уповаващия на Него, Не забравя викането на кротките.
\par 13 Смили се за мене, Господи; виж скръбта, която ми причиняват ония, които ме мразят. Ти, Който ме дигаш от портите на смъртта;
\par 14 За да разкажа всичко, поради което Ти си за хвалене, В портите на Сионовата дъщеря, И за да се радвам заради спасителната Ти помощ.
\par 15 Народите затънаха в ямата, която сами направиха; В мрежата, която скриха, се улови ногата на сами тях.
\par 16 Господ е станал познат чрез правосъдието, което е извършил; Нечестивият се впримчва в делото на своите си ръце. (Игаион: Села).
\par 17 Нечестивите ще се върнат в преизподнята, Всичките народи, които забравят Бога.
\par 18 Защото бедният няма да бъде забравен за винаги, Нито ще бъде изгубено за всякога ожиданието на кротките.
\par 19 Стани, Господи; да не надделява човек; Да бъдат съдени народите пред Тебе.
\par 20 Господи, докарай страх върху тях; Нека познаят народите, че са само човеци (Села).

\chapter{10}

\par 1 (21)(По славянски, част от 9-ий). Защо Господи, стоиш надалеч? Защо се криеш във времена на неволя?
\par 2 (22)Чрез гордостта на нечестивите сиромахът се измъчва; Те се хващат в лукавствата, които ония измислюват.
\par 3 (23)Защото нечестивият се хвали с пожеланията на душата си; И сребролюбецът се отрича от Господа, даже Го презира.
\par 4 (24)Нечестивият, от гордостта на лицето си казва: Господ няма да издири; Всичките му помисли са, че няма Бог.
\par 5 (25)Неговите пътища всякога са упорити; Твоите съдби са твърде високо от очите му; Той презира всичките си противници.
\par 6 (26)Казва в сърцето си: Няма да се поклатя, От род в род няма да изпадна в злощастие.
\par 7 (27)Устата му са пълни с проклинание и угнетяване и насилство; Под езика му има злоба и беззаконие.
\par 8 (28)Седи в съседа в селата, В скришни места, за да убие невинния; Очите му са насочени тайно против безпомощния.
\par 9 (29)Причаква скришно като лъв в рова си, Причаква за да грабни сиромаха; Грабва сиромаха, като го влачи в мрежата си.
\par 10 (30)Навежда се снишава се; И безпомощните падат в ноктите му.
\par 11 (31)Казва в сърцето си: Бог е забравил, Скрил е лицето Си, никога няма да види.
\par 12 (32)Стани, Господи; Боже, издигни ръката Си; Да не забравяш кротките.
\par 13 (33)Нечестивият защо презира Бога, И казва в сърцето си: Ти няма да Го издирваш?
\par 14 (34)Ти си го видял; защото гледаш неправдата и престъплението, За да ги хванеш в ръката Си; На Тебе се поверява безпомощният; На сирачето Ти си помощник.
\par 15 (35)Строши мишцата на нечестивия; Издири нечестието на злия човек, докато не намериш вече от него.
\par 16 (36)Господ е цар до вечни векове; Народите са изчезнали от земята Му.
\par 17 (37)Господи, послушал си желанието на кротките; Ще утвърдиш сърцето им; Ще направиш внимателно ухото Си,
\par 18 (38)За да отсъдиш за сирачето и угнетения, Тъй щото човекът, който е от земята, да не застрашава вече.

\chapter{11}

\par 1 (По слав. 10). За първия певец. Давидов псалом. На Господа уповавам; Как думате на душата ми: Бягай в гората ваша като птица?
\par 2 Понеже, ето, нечестивите запъват лъка, Приготвят стрелите си на тетивите За да устрелят в тъмно ония, които са с право сърце.
\par 3 Защото основанията се разориха; А праведният що е извършил?
\par 4 Господ е в светия Си храм, Чиито престол е на небето; Очите му гледат, клепачите Му изпитват човешките чада.
\par 5 Господ изпитва праведния; А душата Му мрази нечестивия и онзи, който обича насилие.
\par 6 Над нечестивите ще направи примки; Огън и сяра и горещ вятър ще бъдат съдържанието на чашата им.
\par 7 Защото праведният Бог обича правдата; Праведният човек ще гледа лицето Му.

\chapter{12}

\par 1 (По слав. 11). За първия певец на осемструнна арфа Давидов псалом. Помни, Господи; защото не остана вече благочестив; Защото се губят верните измежду човешките чада.
\par 2 Всеки говори лъжа с ближния си; С ласкателни устни говорят от двулично сърце.
\par 3 Господ ще изтреби всичките ласкателни устни, Език, който говори големи неща.
\par 4 На ония, които са казвали: Ще надвием с езика си; Устните ни са наши; кой е господар над нас?
\par 5 Поради насилствуването над сиромасите, поради въздишките на нуждаещите се, Сега ще стане, казва Господ; Ще туря в безопасност онзи когото презират.
\par 6 Господните думи са чисти думи, Като сребро претопено в пещ от пръст Пречистено седем пъти.
\par 7 Ти, Господи, ще ги закриляш, Ще пазиш всеки от тях от това поколение до века,
\par 8 При все, че нечестивите ходят свободно от всяка страна, Понеже нечестието се въздига между човешките синове.

\chapter{13}

\par 1 (По слав. 12). За първия певец. Давидов псалом. До кога щеш, Господи, съвсем да ме забравиш? До кога ще криеш лицето Си от мене?
\par 2 До кога ще имаш борба§ в душата Си, Болки в сърцето Си всеки ден? До кога ще се превъзнася неприятелят ми над мене?
\par 3 Погледни, послушай ме, Господи Боже мой; Просвети очите ми да не би да заспя в смърт;
\par 4 Да не би да рече неприятелят ми: Надвих му, И да се зарадват противниците ми, когато се поклатя.
\par 5 Но аз уповавам на Твоята милост; Сърцето ми ще се радва в спасението Ти.
\par 6 Ще пея Господу, Защото се е показал щедър към мене.

\chapter{14}

\par 1 (По слав. 13). За първият певец. Давидов псалом. Безумният рече в сърцето си: Няма Бог. Поквариха се; сториха развалени дела; Няма кой да прави добро.
\par 2 Господ надникна от небесата над човешките чада За да види има ли някой разумен, Който да търси Бога.
\par 3 Всички се отбиха от пътя, заедно се развратиха; Няма кой да прави добро, няма ни един.
\par 4 Без разум ли са всички, които беззаконствуват, Които изпояждат людете ми както ядат хляб, И не призовават Господа?
\par 5 Тогава Ги нападна голям страх; Защото Бог е в поколението на праведните.
\par 6 Посрамихте намеренията на бедния; Господ, обаче, му е прибежище.
\par 7 Дано дойде от Сион избавление на Израиля! Когато Господ върне своите люде от плен, Тогава ще се зарадва Яков, ще се развесели Израил.

\chapter{15}

\par 1 (По слав. 14). Давидов псалом. Господи, кой ще обитава в твоя шатър? Кой ще живее в Твоя свет хълм?
\par 2 Оня, който ходи незлобиво, който върши правда, И който говори истина от сърцето си;
\par 3 Който не одумва с езика си, Нито струва зло на приятеля си, Нито приема да хвърли укор против ближния си,
\par 4 Пред чиито очи е презрян безчестният; Но той почита ония, които се боят от Господа; Който, ако и да се е клел за своя повреда не се отмята;
\par 5 Който не дава парите си с лихва, Нито приема подкуп против невинния. Който прави това няма да се поклати до века.

\chapter{16}

\par 1 (По слав. 15). Давидова песен Пази ме, Боже, Защото на Тебе уповавам.
\par 2 Рекох Господу: Ти си Господ бой; Вън от Тебе няма добро за мене.
\par 3 В светиите на земята и в отбраните, В тях е всичкото ми благоволение.
\par 4 Скърбите на ония, които заменят Иеова с друг бог ще се умножат; Аз не ща да принеса техните от кръв възлияния. Нито ще взема в устните си имената на боговете им.
\par 5 Господ е делът на наследството ми и на чашата ми! Ти поддържаш това, което ми се е паднало.
\par 6 За мене делът падна на приятни места; Да! получих прекрасно наследство.
\par 7 Ще благославям Господа, Който ме е вразумил; Още и в нощно време ме учат вътрешностите ми.
\par 8 Винаги турям Господа пред себе си; Понеже Той е от дясно ми, аз няма да се поклатя.
\par 9 Затова се зарадва сърцето ми, и развесели се душата ми, А още и плътта ми ще пребивава в увереност.
\par 10 Защото няма да оставиш душата ми в преизподнята; Нито ще допуснеш угодника Си да види изтление.
\par 11 Ще ми изявиш пътя на живота; Пред твоето присъствие има пълнота от радост, Отдясно на Тебе-всякога веселие.

\chapter{17}

\par 1 (По слав. 16). Давидова молитва. Послушай, Господи, правото; внимавай на вика ми; Дай ухо на молитвата ми, която принасям с искрени устни.
\par 2 Нека излезе присъдата ми от присъствието Ти; Очите Ти нека гледат справедливо.
\par 3 Изпитал си сърцето ми; посетил си ме нощно време; Опитал си ме; и не си намерил в мене никакво зло намерение. Мислите ми не надвишават устата ми.
\par 4 Колкото за човешките дела, чрез думите на Твоята уста Аз опазих себе си от пътищата на насилниците.
\par 5 Стъпките ми са се пазили здраво в Твоите пътища; Нозете ми не са се подхлъзнали.
\par 6 Аз Те призовах, Боже, защото ще ми отговориш; Приклони към мене ухото Си и послушай думите ми.
\par 7 Яви чудните Си милосърдия, Ти, Който с десницата Си избавяш уповаващите на Тебе. От ония, които въстават против тях.
\par 8 Пази ме като зеница на око; Скрий ме под сянката на крилата Си
\par 9 От нечестивите, които ме съсипват, От неприятелите на душата ми, които ме окръжават.
\par 10 Обградени са от своята тлъстина; Устата им говорят горделиво.
\par 11 Те обиколиха вече стъпките ми; Насочиха очите си, за да ни тръшнат на земята;
\par 12 Всеки един от тях прилича на лъв, който желае да разкъса. И на лъвче, което седи в скришни места.
\par 13 Стани, Господи, предвари го, повали го; С меча Си избави душата ми от нечестивия, -
\par 14 От човеци, Господи, с ръката Си, От светските човеци, чиито дял е в тоя живот, И чиито корем пълниш със съкровищата Си; Които са наситени с чада, И останалия си имот оставят на внуците си.
\par 15 А аз ще видя лицето Ти в правда; Когато се събудя ще се наситя от изгледа Ти.

\chapter{18}

\par 1 (По слав. 17). За първия певец. Псалом на Господния слуга Давид, който е говорил Господу думите на тая песен в деня, когато Господ го избавил от ръката на всичките му неприятели и от ръката на Саула. И рече: Любя Те, Господи, сило моя.
\par 2 Господ е скала моя, крепост моя и избавител мой, Бог мой, канара моя, на Когото се надявам, Щит мой, рога на избавлението ми и високата ми кула
\par 3 Ще призова Господа, Който е достохвален; Така ще бъда избавен от неприятелите си.
\par 4 Връзките на смъртта ме окръжиха; Порои от беззаконие ме уплашиха.
\par 5 Връзките на преизподнята ме обвиха; Примките на смъртта ме стигнаха.
\par 6 В утеснението си призовах Господа. И към Бог мой викнах; От храма Си Той чу гласа ми, И викането ми пред Него стигна в ушите Му.
\par 7 Тогава се поклати и потресе земята; Основите на планините се разлюляха И поклатиха се, защото се разгневи Той.
\par 8 Дим се издигаше от ноздрите Му, И огън из устата му поглъщаше; Въглища се разпалиха от Него.
\par 9 Той сведе небесата и слезе; И мрак бе под нозете Му.
\par 10 Възседна на херувим и летя; Летя не ветрени крила.
\par 11 Положи за Свое скривалище тъмнината, За покров около Си тъмните води, Гъстите въздушни облаци.
\par 12 О святкането пред Него Преминаха през облаците Му Град и огнени въглища.
\par 13 И гръмна Господ от небето, Всевишният даде гласа Си, Град и огнени въглища.
\par 14 И прати стрелите Си та ги разпръсна, Да! светкавици в изобилие та ги смути.
\par 15 Тогава се явиха коритата на водите, Откриха се основите на вселената От твоето изобличение, Господи, От духането на дъха на ноздрите Ти.
\par 16 Прати от височината, взе ме, Извлече ме из големи води.
\par 17 Избави ме от силния ми неприятел, От ония, които ме мразеха; Защото бяха по-силни от мене.
\par 18 Стигнаха ме в деня на бедствието ми; Но Господ ми стана подпорка.
\par 19 И изведе ме на широко, Избави ме, защото имаше благоволение към мене.
\par 20 Въздаде ми Господ според правдата ми; Според чистотата на ръцете ми възнагради ме,
\par 21 Защото съм опазил пътищата Господни, И не съм се отклонил от Бога мой в нечестие.
\par 22 Защото всичките Му съдби са били пред мене, И от повеленията Му не съм се отдалечил.
\par 23 Непорочен бях пред Него, И опазих се от беззаконието си.
\par 24 Затова Господ ми въздаде според правдата ми, Според чистотата на ръцете ми пред очите Му.
\par 25 Към милостивия, Господи, милостив ще се явиш, Към непорочния, непорочен ще се явиш.
\par 26 Към чистия, час ще се явиш, И към развратния, противен ще се явиш.
\par 27 Защото оскърбени люде Ти ще спасиш; А очи горделиви ще смириш.
\par 28 Защото Ти ще запалиш светилото ми; Господ Бог мой ще озари тъмнината ми;
\par 29 Защото чрез Тебе разбивам полк; Чрез Бога мой прескачам стена.
\par 30 Колкото за Бога, Неговият път е съвършен; Словото на Господа е опитано; Той е щит на всички, които уповават на Него.
\par 31 Защото кой е Бог освен Господа? И кой е канара, освен нашия Бог?
\par 32 Бог, Който ме препасва със сила, И прави съвършен пътя ми,
\par 33 Той прави нозете ми като нозете на елените, И ме поставя на високите ми места.
\par 34 Учи ръцете ми да воюват, Тъй щото мишците ми запъват меден лък.
\par 35 Ти си ми дал и щит на избавлението Си; Твоята десница ме е поддържала И Твоята благодат ме е направила велик.
\par 36 Ти си разширил стъпките ми под мене; И нозете ми не се подхлъзнаха.
\par 37 Гоних неприятелите си и ги стигнах, И не се върнах, докато ги не довърших.
\par 38 Стрих ги, те не можаха да се подигнат; Паднаха под нозете ми.
\par 39 Защото си ме препасал със сила за бой; Повалил си под мене въставащите против мене.
\par 40 Сторил си да обърнат гръб към мене неприятелите ми, За да изтребя ония, които ме мразят.
\par 41 Извикаха, но нямаше избавител, Към Господа, но не ги послуша.
\par 42 Тогава ги стрих като прах пред вятъра; Изхвърлих ги като калта на пътищата.
\par 43 Ти си ме избавил и от съпротивленията на людете; Поставил си ме глава на народите: Народ, когото не познавах, слугува на мене,
\par 44 Щом чуха за мене, те ме и послушаха; Даже чужденците се преструваха, че ми се покоряват.
\par 45 Чужденците отслабнаха, И разтреперани излязоха из яките си скривалища.
\par 46 Жив е Господ, и благословена да бъде Канарата ми, И да се възвиси Бог на избавлението ми,
\par 47 Бог, Който мъздовъздава за мене, И покорява под мене племена,
\par 48 Който ме избавя от неприятелите ми. Да! Ти ме възвишаваш над въставащите против мене, Избавяш ме от насилника.
\par 49 Затова ще Те хваля, Господи, между народите, И на името Ти ще пея.
\par 50 Ти си, който даваш велико избавление на царя Си, И показваш милосърдие към помазаника Си, Към Давида и към потомството му до века.

\chapter{19}

\par 1 (По слав. 18). За първия певец. Давидов псалом. Небесата разказват славата Божия, И просторът известява делото на ръцете Му.
\par 2 Ден на ден казва слово; И нощ на нощ изявява знание.
\par 3 Без говорене, без думи, Без да чуе гласът им,
\par 4 Тяхната вест е излязла по цялата земя, И думите им до краищата на вселената. В тях Той постави шатъра за слънцето,
\par 5 Което, излизащо като младоженец из стаята си, Се радва като юнак да тича в попрището.
\par 6 То излиза от единия край на небето, И обикаля до другия ме край; От топлината му нищо не се укрива.
\par 7 Законът Господен е съвършен, възвръща душата; Изявлението Господно е вярно, дава мъдрост на простия;
\par 8 Повеленията Господни са прави, веселят сърцето; Заповедта Господна е светла, просвещава очите;
\par 9 Страхът от Господа е чист, пребъдва до века; Съдбите Господни са истинни и, без изключение, справедливи.
\par 10 Желателни са повече от злато, Повече от изобилие чисто злато, И по-сладки от мед и от капките на медена пита.
\par 11 Слугата Ти още се и предупреждава чрез тях; В опазването им има голяма награда.
\par 12 Кой съзнава своите прегрешения? Очисти ме от тайните прегрешения.
\par 13 Още и от гордост предпази слугата Си: Да ме не завладее; тогава ще бъда непорочен, И ще бъда чист от много престъпления.
\par 14 Думите на устата ми и размишленията на сърцето ми Нека бъдат угодни пред Тебе, Господи канаро моя и избавителю мой.

\chapter{20}

\par 1 (По слав. 19). За първия певец. Давидов псалом. Господ да те послуша в скръбен ден; Името на Бога Яковов да те постави на високо!
\par 2 Да ти прати помощ от светилището, И да те подкрепи от Сион!
\par 3 Да си спомни всичките твои приноси, И да приеме всеизгарянето ти! (Села).
\par 4 Да ти даде според желанието на сърцето ти, И да изпълни всяко твое намерение!
\par 5 В спасението Ти ще се зарадваме, И в името на нашия Бог ще издигнем знамена. Господ да изпълни всичките твои прошения!
\par 6 Сега зная, че Господ избави помазаника Си; Що го слуша от своето Си небе Със спасителна сила на десницата Си.
\par 7 Едни споменават колесници, а други коне; Но ние ще споменем името на Господа нашия Бог.
\par 8 Те се спънаха и паднаха; А ние станахме и се изправихме.
\par 9 Господи пази! Нека ни послуша Царят, когато Го призовем.

\chapter{21}

\par 1 (По слав. 20). За първия певец. Давидов псалом. Господи, в Твоята сила ще се весели царят; И колко много ще се радва в избавлението Ти!
\par 2 Изпълнил си желанието на сърцето му, И от молбата на устните му не си го лишил. (Села).
\par 3 Защото си го предварил с благословения на блага; Положил си на главата му корона от чисто злато.
\par 4 Той проси от Тебе живот; И Ти си му дал дългоденствие до вечни векове.
\par 5 Голяма е славата му чрез Твоето избавление; Чест и величие си положил на него;
\par 6 Защото си го поставил да бъде за благословение до века, Развеселил си го с радост в присъствието Си;
\par 7 Защото царят уповава на Господа, И чрез милосърдието на Всевишния няма да се поклати.
\par 8 Ръката Ти ще намери всичките Твои врагове; Десницата Ти ще намери ония, които Те мразят.
\par 9 Във времето на негодуванието Си ще ги направиш като огнена пещ Господ ще ги изпълни с гнева Си, И огън ще ги изгори.
\par 10 Ще изтребиш плода им от земята, И потомството им измежду човешките чада.
\par 11 Защото, при все че намислиха злоба против Тебе, При все че измислиха заговор, не ще могат да го изпълнят,
\par 12 Понеже Ти ще ги направиш да обърнат гръб Когато приготвиш на тетивите Си стрели против лицето им.
\par 13 Издигни се, Господи, със силата Си; Така ще възпяваме и ще прославяме Твоето могъщество.

\chapter{22}

\par 1 (По слав. 21). За първия певец по "Кошутата на зората". Давидов псалом. Боже мой, Боже мой, защо си ме оставил? Защо стоиш далеч и не ми помагаш, Нито внимаваш на думите на охкането ми?
\par 2 Боже мой, викам денем, но не отговаряш, И нощем, но нямам отдих.
\par 3 Но Ти си Светият, Който си възцарен между Израилевите хваления.
\par 4 На тебе уповаваха бащите ни Уповаваха, и Ти ги избави,
\par 5 Към Тебе извикаха, и бяха избавени; На Тебе уповаваха, и не се посрамиха.
\par 6 А аз съм червей, а не човек, Укоряван от човеците, и презрян от людете.
\par 7 Всички, които ме гледат, ругаят ме, Отварят устните си, кимват с глава и казват:
\par 8 Той упова на Господа: нека го избави; Нека го избави понеже има благоволение в него.
\par 9 Но Ти си, Който си ме извадил из утробата; Ти си ме научил да уповавам като бях на майчините си гърди,
\par 10 На Тебе бях оставен от рождението си; От утробата на майка ми Ти си мой Бог.
\par 11 Да се не отдалечиш от мене; защото скръбта е близо, Понеже няма помощник.
\par 12 Много юнци ме обиколиха; Силни васански бикове ме окръжиха.
\par 13 Отвориха срещу мене устата си, Като лъв, който граби и реве.
\par 14 Разлях се като вода, И разглобиха се всичките ми кости; Сърцето ми стана като восък, Разтопява се всред вътрешностите ми.
\par 15 Силата ми изсъхна като черепка, И езикът ми прилепна за челюстите ми; И Ти си ме свел в пръстта на смъртта.
\par 16 Защото кучета ме обиколиха; Тълпа от злодейци ме окръжи; Прободоха ръцете ми и нозете ми.
\par 17 Мога да преброя всичките си кости, Хората се взират в мене и ме гледат.
\par 18 Разделиха си дрехите ми, И за облеклото ми хвърлиха жребие.
\par 19 Но Ти, Господи, да се не отдалечиш; Ти, сило моя, побързай да ми помогнеш.
\par 20 Избави от меча душата ми, Живота ми от силата на кучето.
\par 21 Избави ме от устата на лъва И от роговете не дивите волове. Ти си ме послушал!
\par 22 Ще възвестявам името Ти на братята си; Всред събранието ще Те хваля.
\par 23 Вие, които се боите от Господа, хвалете Го; Цяло Яковово потомство славете Го; И бойте Му се, всички вие от Израилевото потомство.
\par 24 Защото не е презрял и не се е отвърнал от скръбта на оскърбения, Нито е скрил лицето Си от него; Но послуша, когато извика той към Него.
\par 25 От Тебе е гдето принасям хваление в голямото събрание: Ще изпълня обреците си пред ония, които Му се боят.
\par 26 Смирените ще ядат и ще се наситят; Ще хвалят Господа ония, които Го търсят; Сърцето ви нека живее вечно.
\par 27 Ще си спомнят и ще се обърнат към Господа Всичките земни краища, И ще се покланят пред Тебе Всичките племена на народите;
\par 28 Защото царството е на Господа, И То владее над народите.
\par 29 Ще ядат и ще се поклонят всичките богати на земята; Пред Него ще се преклонят всички, които слизат в пръстта; А онзи, който не може да запази живота си,
\par 30 Неговото потомство ще Му слугува; Ще се приказва за Господа на идното поколение.
\par 31 Ще дойдат и ще известят правдата Му На люде, които ще се родят, казвайки, че Той е сторил това.

\chapter{23}

\par 1 (По слав. 22). Давидов псалом. Господ е Пастир мой; Няма да остана в нужда.
\par 2 На зелени пасбища ще ме успокоява; При тихи води ще ме завежда.
\par 3 Освежава душата ми; Води ме през прави пътеки заради името Си.
\par 4 Да! и в долината на мрачното сянка ако ходя Няма да се уплаша от зло; Защото Ти си с мене; Твоят жезъл и Твоята тояга, те ме утешават.
\par 5 Приготвяш пред мене трапеза в присъствието на неприятелите ми, Помазал си с мира главата ми; чашата ми се прелива.
\par 6 Наистина благост и милост ще ме следват При всичките дни на живота ми; И аз ще живея за винаги в дома Господен.

\chapter{24}

\par 1 (По слав. 23). Давидов псалом. Господна е земята и всичко що има в нея, Вселената и тия, които живеят в нея;
\par 2 Защото Той е основал върху моретата, И затвърдил върху водите.
\par 3 Кой ще възлезе на хълма Господен? И кой ще застане на Неговото свето място?
\par 4 Оня, който е с чисти ръце и с непорочно сърце, Който не е предал на суета душата си, и не се е клел на лъжа.
\par 5 Той ще приеме благословение от Господа, И правда от Бога на спасението си.
\par 6 Това е поколението на ония, които Го дирят; Ония, които търсят Твоето лице, те са Яков. (Села).
\par 7 Издигнете, порти, главите си, И бъдете издигнати вие, вечни врати, И ще влезе Царят на славата.
\par 8 Кой е Тоя Цар на славата? Господ могъщият и силният, Господ силният на бой.
\par 9 Издигнете, порти, главите си, И бъдете издигнати вие, вечни врати, И ще влезе Царят на славата.
\par 10 Кой е тоя Цар на славата? Господ на Силите, Той е Царят на славата (Села).

\chapter{25}

\par 1 (По слав. 22). Давидов псалом. По Еврейски, азбучен псалом. Към Тебе, Господи, издигам душата си.
\par 2 Боже мой, на Тебе съм уповал; Да се не посрамя, Да не тържествуват неприятелите ми над мене.
\par 3 Наистина, никой, който чака Тебе, няма да се посрами; Ония ще се посрамят, които, без причина, постъпват коварно.
\par 4 Направи ме, Господи, да позная пътищата Ти, Научи ме на пътеките Си.
\par 5 Води ме в истината Си и учи ме; Защото Ти си Бог на Спасението ми; Тебе чакам цял ден.
\par 6 Помни, Господи, благите Си милости И милосърдията Си, защото са от века.
\par 7 Недей помни греховете на младостта ми, нито престъпленията ми; Помни ме, Господи, според милосърдието Си и заради благостта Си.
\par 8 Господ е благ и праведен. Затова ще научи грешните на пътя Си.
\par 9 Ще води кротките с правда. И ще научи кротките на пътя Си.
\par 10 Всичките пътеки на Господа са милосърдие и вярност Към ония, които пазят завета Му и избавлението Му.
\par 11 Заради името Си, Господи, Прости моето беззаконие, защото е голямо.
\par 12 Бои ли се човек от Господа?- Него Той ще настави кой път да избере.
\par 13 Душата ме ще живее в спокойствие, И потомството му ще наследи земята.
\par 14 Интимното благоволение на Господа е с ония, които Му се боят, И ще им покаже завета Си.
\par 15 Моите очи са винаги към Господа, Защото Той ще измъкне им мрежата нозете ми.
\par 16 Обърни се към мене и смили се за мене, Защото съм усамотен и наскърбен.
\par 17 Облекчи скърбите на сърцето ми, Изведи ме из утесненията ми.
\par 18 Вгледай се в угнетението ми и тегобата ми. И прости всичките ми грехове.
\par 19 Виж неприятелите ми, защото са много, И с люта ненавист ме мразят.
\par 20 Пази душата ми и избави ме; Да се не посрамя, защото на тебе уповавам.
\par 21 Незлобие и правота нека ме пазят, Защото Тебе чакам.
\par 22 Боже избави Израиля От всичките му беди.

\chapter{26}

\par 1 (По слав. 25). Давидов псалом. Съди ме, Господи, защото съм ходил в незлобието си, Уповавал съм на Господа без да се колебая.
\par 2 Изследвай ме, Господи, и изпитвай ме, Опитай вътрешностите ми и сърцето ми.
\par 3 Защото Твоето милосърдие е пред очите ми. И аз съм ходил в истината Ти.
\par 4 Не съм седял с човеци измамници, И с лицемерци няма да отида.
\par 5 Мразя събранието на злосторниците, И с нечестивите няма да седна.
\par 6 Ще измия в невинност ръцете си; Така ще обиколя олтара Ти, Господи,
\par 7 За да възглася с глас на хваление, И да разкажа всички Твои чудесни дела.
\par 8 Господи, любя местопребиванието на Твоя дом, И мястото на скинията на славата Ти.
\par 9 Да не отнемеш душата ми заедно с грешните, Нито живота ми заедно с мъже кръвопийци;
\par 10 В чиито ръце има злодеяние, И десницата им е пълна с подкупи.
\par 11 А пък аз ще ходя в незлобието си; Изкупи ме и смили се за мене.
\par 12 Ногата ми стои на равно място; В събранията ще благославям Господа.

\chapter{27}

\par 1 (По слав. 26). Давидов псалом. Господ е светлина моя и избавител мой; От кого ще се боя? Господ е сила на живота ми; От кого ще се уплаша?
\par 2 Когато се приближиха при мене злосторници, Противниците ми и неприятелите ми, За да изядат плътта ми, Те се спънаха и паднаха.
\par 3 Ако се опълчи против мене и войска, Сърцето ми няма да се уплаши; Ако се подигне против мене война И тогава ще имам увереност.
\par 4 Едно нещо съм поискал от Господа, това ще търся, - Да живея в дома Господен през всичките дни на живота си. За да гледам привлекателността на Господа. И да Го диря в храма Му.
\par 5 Защото в зъл ден ще ме скрие под покрива Си, Ще ме покрие в скривалището на щита Си, Ще ме издигне на канара.
\par 6 И сега главата ми ще се издигне Над неприятелите ми, които ме окръжават; И ще принеса в скинията Му жертва на възклицания, Ще пея, да! ще славословя Господа.
\par 7 Слушай, Господи, гласа ми, когато викам; Смили се тоже за мене, и отговори ми.
\par 8 Когато Ти рече: Търсете лицето Ми, Моето сърце Ти каза: Лицето Ти ще търся, Господи.
\par 9 Да не скриеш от мене лицето Си; Да не отхвърлиш с гняв слугата Си; Ти ми стана помощ; недей ме отхвърля, И недей ме оставя, Боже, Спасителю мой;
\par 10 Защото баща ми и майка ми са ме оставили: Господ, обаче, ще ме прибере.
\par 11 Научи ме, Господи, пътя Си, И води ме по равна пътека поради ония, които ме причакват.
\par 12 Да не ме предадеш на волята на противниците ми; Защото лъжливи свидетели са се дигнали против мене, Които дишат насилие.
\par 13 Ако не бях повярвал, че ще видя благостите Господни В земята на живите - бих премалял.
\par 14 Чакай Господа; Дерзай, и нека се укрепи сърцето ти; Да! чакай Господа.

\chapter{28}

\par 1 (По слав. 27). Давидов псалом. Към тебе ще извикам, Господи, канаро моя; Не замълчавай към мене, Да не би, ако останеш мълчалив към мене, Да се оприлича на ония, които слизат в рова.
\par 2 Послушай гласа на молбите ми, когато викам към Тебе, Когато дигам ръце към най-вътрешното на Твоето светилище.
\par 3 Не ме завличай с нечестивите И с ония, които вършат беззаконие, Които говорят мир с ближните си, А в чието сърце има злоба.
\par 4 Въздай им според делата им И според нечестието на постъпките им; Въздай им според делата на ръцете им; Отдай им каквото заслужават.
\par 5 Понеже те не внимават на деянията на Господа Нито на делата на ръцете Му, Той ще ги събори, и няма да ги съгради.
\par 6 Благословен да е Господ, Защото послуша гласа на молбите ми
\par 7 Господ е сила моя и щит мой; На него е уповало сърцето ми, и Той ми помага; Затова се развесели сърцето ми, И с песните си ще Го възхваля,
\par 8 Господ е сила на людете Си; Той е крепост за избавление на помазаника Си.
\par 9 Избави людете Си и благослови наследството Си; Храни ги и носи ги да века.

\chapter{29}

\par 1 (По слав. 28). Давидов псалом. Отдайте Господу, вие синове на силните, Отдайте Господу слава и могъщество.
\par 2 Отдайте Господу дължимата на името Му слава; Поклонете се Господу в света премяна.
\par 3 Гласът Господен е над водите; Бог на славата гърми: Господ гърми над големите води,
\par 4 Гласът Господен е силен; Гласът Господен е величествен.
\par 5 Гласът Господен троши кедри; Да! Господ троши ливанските кедри,
\par 6 И прави да скачат като юнец, Ливан и Сирион като див вол в младостта си.
\par 7 Гласът Господен разцепва огнените пламъци.
\par 8 Гласът Господен разтърсва пустинята; Господ разтърсва пустинята Кадис.
\par 9 Гласът Господен прави да раждат кошутите, И оголва лесовете; А в храма Му всеки възгласява Слава!
\par 10 Господ седна Цар над Потопа; Да! Господ седна Цар до века.
\par 11 Господ ще даде сила на людете Си; Господ ще благослови людете Си с мир.

\chapter{30}

\par 1 (По слав. 29). Псалом. Песен при освещаването на Давидовия дом. Ще те превъзнасям, Господи; защото Ти си ме издигнал, И не си оставил неприятелите ми да тържествуват над мене.
\par 2 Господи Боже мой, извиках към Тебе; И Ти си ме изцелил.
\par 3 Господи, извел си от преизподнята душата ми: Опазил си живота ми между ония, които слязат в рова.
\par 4 Пейте Господу, светии Негови, И възхвалявайте светото Му име.
\par 5 Защото гневът Му е само за една минута, А благоволението Му е за цял живот; Вечер може да влезе плач да пренощува, А на сутринта иде радост.
\par 6 Аз в благоденствието си рекох: Няма да се поклатя до века.
\par 7 Господи, с благоволението Си Ти беше ме поставил на твърда планина; Скрил си лицето Си, и смутих се.
\par 8 Към тебе, Господи, извиках, И на Господа се помолих, като казах:
\par 9 Каква полза от кръвта ми, ако слезе в рова? Пръстта ще Те славослови ли? Ще възвестява ли истината Ти?
\par 10 Послушай, Господи, и смили се за мене; Господи бъди ми помощник.
\par 11 Обърнал си плача ми на играние за мене; Съблякъл си ми вретището и препасал си ме с веселие.
\par 12 За да Ти пее хвала душата ми и да не млъква. Господи Боже мой, до века ще Те хваля.

\chapter{31}

\par 1 (По слав. 30). За първия певец. Давидов псалом. На Тебе, Господи, уповавам; да се не посрамя до века: Избави ме според правдата Си.
\par 2 Приклони към мене ухото Си; побързай да ме избавиш: Бъди ми силна канара, укрепени здание, за да ме спасиш.
\par 3 Защото Ти си моя канара и крепост; Затова заради името Си ръководи ме и управяй ме.
\par 4 Измъкни ме из мрежата, която скрито поставиха за мене, Защото ти си моя крепост.
\par 5 В Твоята ръка предавам духа си; Ти си ме изкупил, Господ Боже на истината.
\par 6 Мразя ония, които почитат суетните идоли; Но аз уповавам на Господа,
\par 7 Ще се радвам и ще се веселя в Твоята милост; Защото Ти си видял неволите ми, Познал си утесненията на душата ми,
\par 8 И не си ме затворил в ръката на неприятеля; Поставил си нозете ми на широко.
\par 9 Смили се за мене, Господи, защото съм в утеснение, Чезне от скръб окото ми, душата ми, и снагата ми.
\par 10 Защото се изнури в тъга живота ми, и годините ми във въздишки; Поради престъплението ми ослабна силата ми, И костите ми изнемощяха.
\par 11 На всичките си противници станах за укор, А най-вече на ближните си, И за плашило на познайниците си; Ония, които ме гледаха навън, бягаха от мене.
\par 12 Като някой умрял бях забравен от сърцето на всичките; Станах като счупен съд;
\par 13 Защото съм чул клетвите на мнозина; От всякъде страх, Като се наговориха против мене И намислиха да отнемат живота ми.
\par 14 Но аз на Тебе уповавах, Господи; Рекох: Ти си Бог мой.
\par 15 В Твоите ръце са времената ми; Избави ме от ръката на неприятелите ми, И от тия, които ме гонят.
\par 16 Направи да светне лицето Ти над слугата Ти; Спаси ме в милосърдието Си.
\par 17 Господи, да са не посрамя, Защото съм Те призовал; Нека се посрамят нечестивите, Нека млъкнат в преизподнята.
\par 18 Нека онемеят лъжливите устни, Които говорят против праведния нахално, горделиво и презрително.
\par 19 Колко е голяма Твоята благост, Която си запазил за ония, които Ти се боят, И която си показал пред човешките чада Към ония, които уповават на Тебе!
\par 20 Ще те скрием в скривалището на присъствието Си От човешките замисли; Ще ги скриеш под покров От препирането на езици.
\par 21 Благословен да е Господ, Защото си показал чудесното Си милосърдие към мене В укрепен град.
\par 22 А в тревогата си аз бих рекъл: Отлъчен съм от очите Ти: Обаче Ти послуша гласа на молбите ми, Когато извиках към Тебе.
\par 23 Възлюбете Господа, всички Негови светии; Господ пази верните, А въздава изобилно на ония, които се обхождат горделиво.
\par 24 Дерзайте и нека се укрепи сърцето ви, Всички, които се надявате на Господа.

\chapter{32}

\par 1 (По слав. 31). Давидов псалом. Поучение. Блажен оня, чието престъпление е простено, Чиито грях е покрит.
\par 2 Блажен оня човек, комуто Господ не вменява беззаконие, И в чиито дух няма измама.
\par 3 Когато мълчах, овехтяха костите ми От охкането ми всеки ден;
\par 4 Понеже денем и нощем ръката Ти тежеше върху мене, Влагата ми се обърна на лятна суша. (Села).
\par 5 Признах греха си пред Тебе, и беззаконието си не скрих; Рекох: Ще изповядам Господу престъпленията си; И ти прости вината на греха ми. (Села).
\par 6 За това нещо нека ти се моли всеки благочестив На време, когато може да се намери то; Наистина, когато големите води преливат Те няма да стигнат до него.
\par 7 Ти си прибежище мое; Ти ще ме пазиш от скръб; С песни на избавление ще ме окръжаваш. (Села).
\par 8 Аз ще те вразумя, и ще те науча Пътя, по който трябва да ходиш; Ще те съветвам, Като върху тебе ще бъде окото Ми.
\par 9 Не бивайте като кон или като мъска, Които нямат разум; За чиито челюсти трябва оглавник и юзда, за да ги държат, Иначе, не биха се приближавали при Тебе.
\par 10 Много ще бъдат скърбите на нечестивия; Но онзи, който уповава на Господа, Милост ще го окръжи.
\par 11 Веселете се в Господа и радвайте се, праведници, И викайте с радост всички, които сте с право сърце.

\chapter{33}

\par 1 (По слав. 32). Радвайте се праведници, в Господа; Прилично е за праведните да въздават хваление.
\par 2 Хвалете Господа с арфа, Псалмопейте Му с десето струнен псалтир.
\par 3 Пейте му нова песен, Свирете изкусно с възклицание.
\par 4 Защото словото на Господа е право, И всичките Му дела са извършени с вярност.
\par 5 Той обича правда и правосъдие; Земята е пълна с милосърдието Господно.
\par 6 Чрез словото на Господа станаха небесата, И чрез дишането на устата Му цялото им множество.
\par 7 Той събра като куп морските води, Тури бездните в съкровищници.
\par 8 Нека се бои от Господа цялата земя; Нека благоговеят с боязън пред Него всички жители на вселената.
\par 9 Защото Той каза, и стана; Той заповяда, и затвърди се.
\par 10 Господ осуетява намеренията на народите; Прави безполезни мислите на племената.
\par 11 Намеренията на Господа стоят твърди до века, Мислите на сърцето Му из род в род.
\par 12 Блажен оня народ, на когото Бог е Господ, Людете, които е изброил за Свое наследство.
\par 13 Господ наднича от небето, Наблюдава всичките човешки чада;
\par 14 От местообиталището Си Гледа на всичките земни жители, -
\par 15 Онзи, Който създаде сърцата на всички тях, Който позна всичките им работи.
\par 16 Никой цар не се избавя чрез многочислена войска Силен мъж не се отървава с голямо юначество.
\par 17 Безполезен е конят за избавление, И чрез голямата си сила не може да избави никого.
\par 18 Ето, окото на Господа е върху ония, които Ме се боят, Върху ония, които се надяват на Неговата милост,
\par 19 За да избави от смърт душата им, И в глад да ги опази живи.
\par 20 Душата ни чака Господа; Той е помощ наша и щит наш.
\par 21 Защото в Него ще се весели сърцето ни, Понеже на Неговото свето име уповаваме.
\par 22 Дано да бъде милостта Ти, Господи върху нас Според както сме се надявали на Тебе.

\chapter{34}

\par 1 (По слав. 33). Псалом на Давида, когато се престори на луд пред Авимелеха, който го пусна та си отиде. По еврейски азбучен псалом. Ще благославям Господа на всяко време Похвала към Него ще бъде винаги в устата ми.
\par 2 С Господа ще се хвали душата ми; Смирените ще чуят това и ще се зарадват.
\par 3 Величайте Господа с мене, И заедно нека възвеличим името Му.
\par 4 Потърсих Господа; и Той ме послуша, И от всичките ми страхове ме избави.
\par 5 Погледнах към Него; и светнаха очите им, И лицата им никога няма да се посрамят.
\par 6 Тоя сиромах извика; и Господ го послуша, И от всичките му неволи го избави.
\par 7 Ангелът на Господа се опълчва около ония, които Му се боят, И ги избавя.
\par 8 Вкусете и вижте, че Господ е благ; Блажен оня човек, който уповава на Него.
\par 9 Бойте се от Господа, вие Негови светии; Защото за боящите се от Него няма оскъдност.
\par 10 Лъвчетата търпят нужда и глад; Но ония, които търпят Господа, няма да бъдат в оскъдност за никое добро.
\par 11 Дойдете, чада, послушайте мене; Ще ви науча на страх от Господа.
\par 12 Желае ли човек живот, Обича ли благоденствие, за да види добрини? -
\par 13 Пази езика си от зло И устните си от лъжливо говорене.
\par 14 Отклонявай се от злото и върши доброто, Търси мира и стреми се към него.
\par 15 Очите на Господа са върху праведните, И ушите Му към техния вик.
\par 16 Лицето на Господа е против ония, които вършат зло, За да изтреби помена им от земята.
\par 17 Праведните извикаха, и Господ послуша, И от всичките им беди ги избави.
\par 18 Господ е близо при ония, които са със съкрушено сърце, И спасява ония, които са с разкаян дух.
\par 19 Много са неволите на праведния; Но Господ го избавя от всички тях;
\par 20 Той пази всичките му кости; Ни една от тях не се строшава.
\par 21 Злощастието ще затрие грешния; И ония, които мразят праведния, ще бъдат осъдени.
\par 22 Господ изкупва душата на слугите Си; И от ония, които уповават на Него, ни един няма да бъде осъден.

\chapter{35}

\par 1 (По слав. 34). Давидов псалом. Бори се, Господи, с ония, които се борят с мене; Воювай против ония, които воюват против мене.
\par 2 Вземи оръжие и щит, И стани да ми помогнеш.
\par 3 Изтръгни и копие, та затвори пътя на гонителите ми; Кажи на душата ми: Аз съм избавител Твой.
\par 4 Нека се посрамят и се опозорят Ония, които искат да погубят душата ми; Нека се върнат назад и се смутят Ония, които ми мислят зло.
\par 5 Нека бъдат като плява пред вятъра, И ангел Господен да ги гони.
\par 6 Нека бъде пътят им тъмен и плъзгав, И ангел Господен да ги гони.
\par 7 Защото без причина скриха за мене мрежата си в трап; Без причина изкопаха яма за душата ми.
\par 8 Да дойде върху всеки един от тях неочаквана погибел; И мрежата му, която е скрил, нека улови самия него. Той нека падне в същата погибел.
\par 9 А моята душа ще се весели в Господа, Ще се радва в избавлението Му:
\par 10 Всичките ми кости ще рекат; Господи, кой е подобен на Тебе, Който избавяш сиромаха от по-силния от него, Да! сиромаха и немощния от грабителя му?
\par 11 Несправедливи свидетели въстават И питат ме за неща, за които аз не зная нищо
\par 12 Въздават ми зло за добро, За да бъде в оскъдност душата ми.
\par 13 А аз, когато те боледуваха, Аз се обличах във вретище, Смирявах с пост душата си, И молитвата ми се връщаше в пазухата ми и се повтаряше;
\par 14 Обхождах се като с приятел, като с мой брат, Ходех наведен и нажален както кога жалее някой майка си.
\par 15 Но когато накуцвах в пътя си, те се зарадваха и се събраха. Побойници се събраха против мене, - човеци, които аз не знаех; Късаха ме без да престават.
\par 16 Като нечестивите смешкари в пиршества Скърцаха на мене със зъби.
\par 17 Господи до кога ще гледаш? Избави душата ми от погубленията им, Живота ми от тия лъвове.
\par 18 Аз ще те славословя в голямо събрание, Ще Те хваля между многочислени люде.
\par 19 Да не тържествуват над мене Ония, които несправедливо враждуват против мене; Нито да помигват с очи Ония, които ме мразят без причина.
\par 20 Защото не говорят за мир, Но измислюват лъжливи думи против тихите на земята.
\par 21 Да! те отвориха широко срещу мене устата си; Казваха: О, хохо! очите ни видяха!
\par 22 Ти си видял, Господи, да не премълчаваш; Господи, да се не отдалечиш от мене,
\par 23 Стани и събуди се за съда ми; За делото ми, Боже мой и Господи мой.
\par 24 Съди ме, Господи Боже мой, според правдата Си, И да не тържествуват над мене.
\par 25 Да не кажат в сърцето си: Ето желанието ни се изпълни. Нито да кажат: Погълнахме го.
\par 26 Да се посрамят и се опозорят заедно всички Ония, които се радват на злощастието ми; Да се облекат със срам и с позор Ония, които се големеят против мене.
\par 27 Да възклицават и да се зарадват Ония, които благоприятствуват на правото ми дело, И винаги нека казват: Да се възвеличи Господ, Който желае благоденствие на слугата Си.
\par 28 И езикът ми ще разказва Твоята правда И твоята хвала всеки ден.

\chapter{36}

\par 1 (По слав. 35). За първия певец. Псалом на Господния слуга Давида. Беззаконието на нечестивия свидетелствува на вътрешното ми сърце, Че чрез очите ми няма страх от Бога.
\par 2 Защото той се лъже в своите очи. Че беззаконието му няма да се открие и да се намрази,
\par 3 Думите на устата му са беззаконие и измама; Той не иска да бъде разумен за да прави добро.
\par 4 Беззаконие измислюва на леглото си; Застава на недобър път; злото не мрази.
\par 5 Господи, Твоето милосърдие стига до небето, Верността Ти до облаците;
\par 6 Правдата Ти е като великолепните планини; Съдбите Ти са бездна голяма; Ти, Господи, запазваш човеци и животни.
\par 7 Колко е скъпоценно Твоето милосърдие, Боже! Затова човешките чада прибягват под покрива на крилата Ти.
\par 8 Ще се напояват от най-доброто на дома Ти. И от ръката на Твоите сладости ще им дадеш да пият.
\par 9 Защото у Тебе е изворът на живота, В Твоята светлина ще видим светлина.
\par 10 Простирай милосърдието Си към ония, които Те познават, И правдата Си към ония, които са с право сърце.
\par 11 Нека не дойде против мене ногата на горделивите, Нито ръката на нечестивите да ме поклати.
\par 12 Там паднаха ония, които вършат беззаконие; Повалиха си и не ще могат да станат.

\chapter{37}

\par 1 (По слав. 36). Давидов псалом. По Еврейски азбучен псалом, Не се раздразнявай поради злотворците, Нито завиждай на ония, които вършат беззаконие.
\par 2 Защото като трева скоро ще се окосят, И като зелена трева ще повяхнат.
\par 3 Уповавай на Господа и върши добро; Така ще населиш земята и ще се храниш с увереност.
\par 4 Весели се, тъй също, в Господа; И той ще ти даде попросеното от сърцето ти.
\par 5 Предай на Господа пътя си; И уповавай на Него, и Той ще из върши очакването ти;
\par 6 И ще направи да се яви правдата ти като светлината, И съдът ти като пладне.
\par 7 Облегни се на Господа, и чакай Него; Не се раздразнявай поради този човек, който успява в пътя си Като върши подлости.
\par 8 Престани от негодуванието, и остави гнева; Не се раздразнявай, понеже това води само към злотворството.
\par 9 Защото злотворците ще се изтребят; А от тия, които чакат Господа, те ще наследят земята.
\par 10 Защото още малко, и нечестивият не ще го има вече; Да! прилежно ще изследваш мястото му, и не ще се намери;
\par 11 Но кротките ще наследят земята, И ще се наслаждават с изобилен мир.
\par 12 Нечестивият прави заговор против праведния. И скърца на него със зъби.
\par 13 Господ ще му се присмее, Понеже вижда, че иде денят му.
\par 14 Нечестивите изтръгнаха меч и опънаха лъка си, За да повалят сиромаха и немощния, За да заколят ония, които са с праведна обхода.
\par 15 Мечът им ще се забие в тяхното сърце, И лъковете им ще се строшат.
\par 16 Малкият имот на праведния е по-желателен От богатството на мнозина нечестиви;
\par 17 Защото мишците на нечестивите ще се строшат, А Господ подкрепява праведните.
\par 18 Господ знае дните на непорочните; И тяхното наследство ще бъде до века.
\par 19 Те няма да се посрамят в лоши времена. В дни на глад ще бъдат сити,
\par 20 А нечестивите ще загинат, И враговете Господни ще бъдат като отборните агнета; Ще чезнат, като дим ще изчезнат.
\par 21 Нечестивият взема на заем, и не отплаща; А праведният постъпва благо и дава.
\par 22 Защото благословените от Господа ще наследят земята; А проклетите от Него ще се изтребят.
\par 23 Стъпките на човека се оправят от Господа; И Неговото благоволение е в пътя му.
\par 24 Ако падне не ще се повали, Защото Господ подпира ръката му.
\par 25 Млад бях, ето, остарях, Но не съм видял праведният оставен, Нито потомството му да проси хляб.
\par 26 Всеки ден постъпва благо и дава на заем; И потомството му е в благословение.
\par 27 Отклонявай се от зло, и върши добро, И ще имаш вечно жилище.
\par 28 Защото Господ обича правосъдие, И не оставя светиите Си; До века те ще бъдат опазени; А потомството на нечестивите ще се изтреби.
\par 29 Праведните ще наследят земята. И ще живеят на нея до века.
\par 30 Устата на праведния приказва за мъдрост, И езикът ме говори правосъдие.
\par 31 Законът на неговия Бог е в сърцето му; Стъпките му няма да се подхлъзнат,
\par 32 Грешният наблюдава праведния, И търси да го убие.
\par 33 Господ няма да го остави в ръцете му, Нито ще го осъди, когато бъде съден.
\par 34 Чакай Господа и пази Неговия път, И той ще те издигне, за да наследиш земята; Когато се изтребят нечестивите, ти ще видиш това.
\par 35 Виждал съм нечестивия страшен, И разпрострян като зелено дърво на своята си почва;
\par 36 Но когато преминах, ето нямаше го; Търсих го, и не се намери.
\par 37 Забележи непорочния и гледай праведния; Защото миролюбивият човек ще има потомство;
\par 38 А престъпниците всички заедно ще се изтребят; Останалите от нечестивите ще се отсекат.
\par 39 Но избавлението на праведните е от Господа; Той им е крепост във време на беда.
\par 40 И Господ ще им помогне и ще ги избави, Ще ги избави от нечестивите и ще ги спаси, Понеже са прибягнали при Него.

\chapter{38}

\par 1 (По слав. 37). Давидов псалом, за спомен. Господи, в негодуванието Си не ме изобличавай, И в гнева Си не ме наказвай.
\par 2 Защото стрелите ти се забиха в мене, И ръката Ти тежи на мене.
\par 3 Няма здраве в месата ми поради Твоя гняв; Няма спокойствие в костите ми поради моя грях.
\par 4 Защото беззаконията ми превишиха главата ми; Като тежък товар натегнаха на мене.
\par 5 Смърдят и гноясват раните ми Поради безумието ми.
\par 6 Превит съм и съвсем се сгърбих: Цял ден ходя нажален.
\par 7 Защото всичките ми вътрешности са запалени, И няма здраве в месата ми.
\par 8 Изнемощях и пре много съм смазан, Охкам поради безпокойствието на сърцето си.
\par 9 Господи, известно е пред Тебе е всичкото ми желание, И стенанието ми не е скрито от Тебе.
\par 10 Сърцето ми туптя, силата ми ме оставя, А светлината на очите ми, и тя не е в мене.
\par 11 Приятелите ми и близките ми странят от язвите ми, И роднините ми стоят надалеч.
\par 12 Също и ония, които искат живота ми, турят примки за мене; Ония, които желаят злото ми, говорят пакостни неща, И измислюват лъжи цял ден.
\par 13 Но аз, като глух, не чувам, И съм като ням, който не отваря устата си.
\par 14 Да! съм като човек, който не чува, В чиито уста няма изобличения.
\par 15 Понеже на Тебе, Господи, се надявам, Ти ще отговориш, Господи Боже мой;
\par 16 Защото рекох: Да не тържествуват над мене, Да не се големеят над мене, когато се подхлъзне ногата ми.
\par 17 Защото съм близо да падна, И скръбта ми е винаги пред мене;
\par 18 Понеже аз ще призная беззаконието си, Ще тъжа за греха си.
\par 19 Но моите неприятели са пъргави и силни, И ония, които несправедливо ме мразят, се умножиха.
\par 20 Също и ония, които въздават зло за добро, ми се противят Понеже следвам доброто.
\par 21 Да ме не оставиш, Господи; Боже мой, да се не отделиш от мене.
\par 22 Бързай да ми помогнеш, Господи, спасителю мой.

\chapter{39}

\par 1 (По слав. 38). За първия певец Едутун. Давидов псалом. Рекох: Ще внимавам в пътищата си За да не съгреша с езика си. Ще имам юзда за устата си. Докато е пред мене нечестивият.
\par 2 Станах ням и мълчалив, Въздържах се от да говоря, и нямах спокойствие; И скръбта ми се раздвижваше.
\par 3 Сгорещи се сърцето ми дълбоко в мене; Докато размишлявах пламна огън. Тогава проговорих с езика си, казвайки:
\par 4 Научи ме, Господи, за кончината ми, И за числото на дните ми, какво е; Дай ми да зная колко съм кратковременен.
\par 5 Ето направили си дните като педя. И възрастта ми е като нищо пред Тебе;
\par 6 Наистина всеки човек, колкото и яко да стои е само лъх, (Села). Наистина всеки човек ходи като сянка; Наистина всяка нищожност го смущава; Трупа съкровища, но не знае кой ще ги придобие.
\par 7 И сега, Господи, що чакам? Надеждата ми е на Тебе.
\par 8 Избави ме от всичките ми беззакония.
\par 9 Онемях, не си отворих устата; Понеже Ти стори това.
\par 10 Отдалечи от мене удара Си; От поражението на ръката Ти изчезвам.
\par 11 Когато с изобличения наказваш човека за беззаконието му, Ти разваляш като молец красотата му. Наистина всеки човек е само лъх; (Села).
\par 12 Послушай, Господи, молитвата ми, и дай ухо на вика ми; Не премълчавай при сълзите ми, Защото съм странен при Тебе И пришълец, както всичките мои бащи.
\par 13 Остави ме да отдъхна, за да се съвзема Преди да си отида и да ме няма вече.

\chapter{40}

\par 1 (По слав. 39). За първия певец. Давидов псалом. Чаках с търпение Господа; И Той се преклони към мене; и послуша вика ми,
\par 2 И изведе ме из гибелната яма, из тинята и калта И постави на скала нозете ми, та утвърди стъпките ми;
\par 3 тури още в устата ми нова песен, хваление към нашия Бог; Мнозина ще видят и ще се убоят, и ще уповават на Господа.
\par 4 Блажен оня човек, който възлага упованието си на Господа, И не е склонен към горделивите нито към ония, които коварно отстъпват,
\par 5 Господи Боже мой, Ти си сторил много чудеса; И Твоите мисли заради нас Не е възможно да ги изложи някой пред Тебе; Ако бях поискал да ги изявя и разкажа, Те превишават всяко преброяване
\par 6 В жертва и приноси Ти нямаш благоволение; Отворил си уши за мене; Всеизгаряне и принос за грях Ти не си поискал.
\par 7 Тогава рекох: Ето, дойдох; (В свитъка на книгата и предписано на мене);
\par 8 Драго ми е, Боже мой, да изпълнявам Твоята воля; Да! законът Ти е дълбоко в сърцето ми.
\par 9 Прогласил съм правда в голямо събрание; Ето, не съм въздържал устните си; Господи, Ти знаеш.
\par 10 Правдата Ти не съм скрил в сърцето си; Верността Ти и спасението Ти съм изявил; Не съм утаил Твоето милосърдие и Твоята истина от голямо събрание.
\par 11 Господи, не задържай благите Си милости от мене; Твоето милосърдие и Твоята истина нека ме пазят винаги;
\par 12 Защо са ме окръжили безбройни злини, Постигнаха ме беззаконията ми, така щото не мога да подигна очите си; Те са по-многобройни от космите на главата ми, и сърцето ми отпада.
\par 13 Благоволи, Господи, да ме избавиш; Господи, побързай да ми помогнеш.
\par 14 Нека се посрамят и се смутят заедно всички Ония, които търсят душата ми за да я погубят: Нека се обърнат назад и се опозорят Ония, които се наслаждават на злощастието ми.
\par 15 Нека се смеят поради срама си Ония, които ми думат: О, хохо!
\par 16 Нека се радват и се веселят в Тебе Всички, които Те търсят; Ония, които обичат спасението Ти, Нека думат винаги: Да се величае Господ.
\par 17 Аз съм сиромах и немощен, Но Господ се грижи за мене; Помощ моя и избавител мой си Ти; Боже мой, да се не забавиш.

\chapter{41}

\par 1 (По слав. 40). За първия певец. Давидов псалом. Блажен оня, който прегледва немощния; В зъл ден ще го избави Господ.
\par 2 Господ ще Го пази и ще продължи живота му; Блажен той на земята; И Ти няма да го предадеш на волята на неприятелите му.
\par 3 Господ ще го подкрепява на болното легло; В болестта му Ти ще преобърнеш цялото легло.
\par 4 Аз рекох: Господи, смили се за мене; Изцели душата ми, защото Ти съгреших.
\par 5 Неприятелите ми говорят зло за мене, като казват: Кога ще умре той, и ще загине името му.
\par 6 И ако дойде един от тях да ме види, говори престорено, Събира в сърцето си всичкото зло що забелязва, И като излезе навън разказа го.
\par 7 За мене шепнат заедно всички, които ме мразят, Против мене измислюват зло, казвайки:
\par 8 Някаква лоша болест го е сполетяла, И като е легнал няма вече да стане.
\par 9 Да! Самият ми близък приятел, комуто имах доверие, Който ядеше хляба ми, дигна своята пета против мене.
\par 10 Но Ти, Господи, смили се за мене; Изправи ме, и ще им отвърна.
\par 11 От това зная, че Твоето благоволение е към мене, Понеже неприятелят ми не тържествува над мене.
\par 12 А мене Ти ме поддържаш в непорочността ми, И утвърждаваш ме против лицето Си до века.
\par 13 Благословен да е Господ, Израилевият Бог, От века и до века. Амин и амин.

\chapter{42}

\par 1 (По слав. 41). За първия певец. Поучение за Кореевите синове. Както еленът пъхти за водните потоци, Така душата ми въздиша за Тебе, Боже.
\par 2 Жадна е душата ми за Бога, за живия Бог; Кога ще дойда и ще се явя пред Бога?
\par 3 Моите сълзи ми станаха храна денем и нощем, Като непрестанно ми думат: Где е твоят Бог?
\par 4 Изливам душата си дълбоко в мене като си напомням това, - Как отивах с множеството, И завеждах шествието в Божия дом С глас на радост и на хваление, С множеството, което празнуваше.
\par 5 Защо си отпаднала душо моя? И защо се смущаваш дълбоко в мене? Надявай се на Бога: защото аз още ще Го славословя За помощта от лицето Му.
\par 6 Боже мой, душата ми е отпаднала дълбоко в мене; Затова си спомням за Тебе от земята на Иордана И на планините Ермон, от гората Мисар.
\par 7 Бездна призовава бездна с шума на Твоите водопади; Всичките Твои вълни и Твои развълнувани води преминаха над мене;
\par 8 Но пак денем Господ ще заръча за мене милостта Си, И нощем песента Му ще бъде с мене И молитвата към Бога на живота ми.
\par 9 Ще река на Бога, моята канара: Защо си ме забравил? Защо ходя нажалан поради притеснението от неприятеля?
\par 10 Като със смазване на костите ми противниците ми ме укоряват, И непрестанно ми думат: Где е твоят Бог?
\par 11 Защо си отпаднала, душо моя? И защо се смущаваш дълбоко в мене? Надявай се на Бога; аз още ще славословя: Той е помощ на лицето ми и Бог мой.

\chapter{43}

\par 1 (По слав. 42). Съди ме, Боже, и защити делото ми против нечестив народ? Избави ме от измамлив и несправедлив човек.
\par 2 Понеже Ти си Бог на силата ми, защо си ме отхвърлил? Защо ходя нажален поради притеснението от неприятеля?
\par 3 Изпрати светлината Си и истината Си; те нека ме водят. Да ме заведат в Твоя свят хълм и в обиталищата Ти.
\par 4 Тогава ще вляза в Божия олтар, При Бога моята превъзходна радост; И с Арфа ще славословя Тебе, о Боже, Боже мой,
\par 5 Защо си отпаднала, душо моя? И защо се смущаваш дълбоко в мене? Надявай се на Бога, защото аз още ще Го славословя; Той е помощ на лицето ми и Бог мой.

\chapter{44}

\par 1 (По слав. 43). За първия певец. Поучение за Кореевите синове. Боже с ушите си сме чули, нашите бащи са ни разказвали, Какво дело си извършил в техните дни, в древните времена.
\par 2 Ти си изгорил с ръката Си народите, а тях си насадил; Съкрушил си племена, а тях си разпространил.
\par 3 Защото не завладяха земята със своя меч, Нито тяхната мишца ги спаси, Но Твоята десница и Твоята мишца, и светлостта на Твоето лице, Защото Твоето благоволение беше към тях.
\par 4 Ти си Цар мой, Боже; Заповядай да стават победи за Якова.
\par 5 Чрез Тебе ще повалим неприятелите си; Чрез Твоето име ще стъпчем ония, които се повдигат против нас.
\par 6 Защото няма да уповавам на лъка си, Нито ще ме избави мечът ми.
\par 7 Защото Ти си ни избавил от противниците ни, И посрамил си ония, които ни мразят.
\par 8 С Бога ще се хвалим всеки ден, И името Ти ще славословим до века. (Села).
\par 9 Но сега Ти си ни отхвърлил и посрамил, И не излизат вече с нашите войски.
\par 10 Правиш ни да се върнем назад пред противника; И мразещите ни обират ни за себе си.
\par 11 Предал си ни като овци за ядене, И разпръснал си ни между народите.
\par 12 Продал си Своите люде за нищо. И не си спечелил от цената им.
\par 13 Правиш ни за укор на съседите ни, За присмех и поругание на ония, които са около нас.
\par 14 Правиш ни за поговорка между народите, За кимване с глава между племената.
\par 15 Всеки ден позорът ми е пред мене, И срамът на лицето ми ме покрива,
\par 16 Поради гласа на онзи, който укорява и хули, Поради неприятеля, и отмъстителя.
\par 17 Всичко това дойде върху нас; Обаче ние не Те забравихме, Нито станахме неверни на Твоя завет.
\par 18 Сърцето ни не се върна назад, Нито се отклониха стъпките ни от Твоя път,
\par 19 Макар Ти да си ни съкрушил в пусто място. И да си ни покрил с мрачна сянка.
\par 20 Ако сме забравили името на нашия Бог, Или сме прострели ръцете си към чужд Бог,
\par 21 То не ще ли Бог да издири това? Защото той знае тайните на сърцето.
\par 22 Не! ние сме убивани заради Тебе цял ден, Считани сме като овци за клане,
\par 23 Събуди се, Господи, защо спиш? Стани, не ни отхвърляй за винаги.
\par 24 Защо криеш лицето Си, И забравяш неволята ни и угнетението ни?
\par 25 Защото душата ни е снишена до пръстта; Коремът ни е прилепен до земята.
\par 26 Стани да ни помогнеш, И Избави ни заради милосърдието Си.

\chapter{45}

\par 1 (По слав. 44). За първия певец, по Криновете: псалом за Кореевите синове. Поучение. Песен на любовта. От сърцето ми извира блага дума. Аз разказвам делата си на Царя; Езикът ми е перо на бързописец.
\par 2 Ти си по-красив от човешките чада; На устата ти се изля благодат; Затова те благослови Бог до века.
\par 3 Препаши меча Си на бедрото Си Силни, Славата Си и величието Си;
\par 4 И във величието си язди победоносно В ползата на истината и кротостта и правдата; И Твоята десница ще Те предвожда към страшни неща.
\par 5 Стрелите ти са остри, Забиват се в сърцата на царските врагове; Племена падат пред Тебе.
\par 6 Твоят престол, Боже, е до вечни векове; Скиптърът на Твоето царство е скиптър на правота.
\par 7 Възлюбил си правда и намразил си нечестие; Затова, Боже, твоят Бог те е помазал С миро на радост повече от твоите събратя.
\par 8 На смирна и алой и касия миришат всичките ти дрехи; Из слоново-костни палати струнните инструменти те развеселиха.
\par 9 Царски дъщери има между твоите почтени жени; Отдясно ти е поставена царицата в офирско злато
\par 10 Слушай, дъщерьо, и виж, и приклони ухото си; Забрави и народа си и бащиния си дом;
\par 11 Така царят ще пожелае твоята красота; Защото той е господарят ти, и ти му се поклони.
\par 12 И тирската дъщеря, даже и богатите измежду народа й. Ще търсят благоволението ти с подаръци.
\par 13 Всеславна е царската дъщеря във вътрешността на палата; Облеклото й е златоткано.
\par 14 Ще я доведат при царя с везани дрехи; Нейните другарки, девиците, които я следват, ще ти се доведат, -
\par 15 С веселие и радост ще се доведат; Ще влязат в царския палат.
\par 16 Вместо бащите ти ще бъдат чадата ти, Които ще поставиш за князе по цялата земя.
\par 17 Ще направя името Ти паметно през всичките поколения; Затова племената ще те възхваляват до вечни векове.

\chapter{46}

\par 1 (По слав. 45). За първия певец, на Кореевите синове. Песен за женски хор. Бог е нам прибежище и сила, Винаги изпитана помощ в напасти,
\par 2 Затова няма да се уплашим, ако би се и земята поклатила, И планините се поместили всред моретата,
\par 3 Ако и да бучат и да се вълнуват водите им, И планините да се тресат от надигането им. (Села).
\par 4 Има една река, чиито води веселят Божия град, Свето място, гдето обитава Всевишният.
\par 5 Бог е всред него; той няма да се поклати; Бог ще му помогне, и то при зазоряване.
\par 6 Развълнуваха се народите, разклатиха се царствата; Издаде Той гласа си; земята се разтопи.
\par 7 Господ на Силите е с нас; Прибежище е нам Якововият Бог (Села).
\par 8 Дойдете та вижте делата на Господа, Какви опустошения е направил на земята.
\par 9 Прави да престанат войните до края на земята; Строшава лък и строшава копие; Изгаря с огън колесници.
\par 10 Млъкнете и знайте, че Аз съм Бог, Ще се възвиша между народите, Ще се възвиша на земята.
\par 11 Господ на Силите е с нас; Прибежище е нам Якововият Бог. (Села).

\chapter{47}

\par 1 (По слав. 46). За първия певец, псалом на Кореевите синове. Ръкопляскайте, всички племена. Викнете към Бога с глас на тържество.
\par 2 Защото Господ Всевишният е страшен, Велик цар е над цялата земя.
\par 3 Покори племена под нас, И народи под нозете ни.
\par 4 Избра за нас наследството ни, Превъзходната земя на Якова, когото възлюби. (Села).
\par 5 Възлезе Бог с възклицание Господ с пълен глас.
\par 6 Пейте на Бога, пейте; Пейте на нашия цар, пейте.
\par 7 Защото Бог е цар на цялата земя; Пейте с разбиране.
\par 8 Бог царува над народите; Бог седи на светия Си престол.
\par 9 Началниците на племената се събраха, За да станат люде на Бога Авраамов; Защото земните защитници принадлежат Богу, Който е превъзвишен.

\chapter{48}

\par 1 (По слав. 47). Псаломска песен на Кореевите синове. Велик е Господ; и твърде достохвален В града на нашия Бог, в Своя свет хълм.
\par 2 Красив по възвишеността си, радост на цялата земя, Е хълмът Сион, гдето по северните му страни Е градът на великия цар.
\par 3 В палатите му Бог е познат като прибежище.
\par 4 Защото, ето, царете се събраха; Всички преминаха.
\par 5 Те като видяха почудиха се, Смутиха се, спуснаха се на бяг.
\par 6 Трепет ги обзе там, Болки като на раждаща жена.
\par 7 С източния вятър Ти съкрушаваш тарсийските кораби.
\par 8 Каквото бяхме чули, това и видяхме В града на Господа на Силите, в града на нашия Бог, Който Бог и до века ще утвърди. (Села).
\par 9 Размишляваме, Боже, за Твоето милосърдие Всред Твоя храм.
\par 10 Според името Ти, Боже, е и хвалата Ти до краищата на земята; Десницата Ти е пълна с правда.
\par 11 Нека се весели хълмът Сион, Нека се радват Юдовите дъщери. Заради Твоите съдби.
\par 12 Обиколете Сион и обходете го; Пребройте кулите му;
\par 13 Обърнете внимание в укрепленията му; Разгледайте палатите му; За да го разказвате на поколението подир вас.
\par 14 Защото Тоя Бог е наш Бог до вечни векове; Той ще ни ръководи дори до смърт.

\chapter{49}

\par 1 (По слав. 48). За първият певец, псалом на Кореевите синове. Слушайте това, всички племена; Внимавайте всички жители на вселената,
\par 2 И ниско поставени и високопоставени, Богати и сиромаси заедно.
\par 3 Устата ми ще говорят мъдрост, И размишлението на сърцето ми ще бъде за разумни неща;
\par 4 Ще поведа към притча ухото си, Ще изложа на арфа гатанката си.
\par 5 Защо да се боя във време на бедствие, Когато ме обкръжи беззаконието до петите?
\par 6 От ония, които уповават на имота си, И се хвалят с голямото си богатство,
\par 7 Ни един от тях не може никак да изкупи брата си, Нито да даде Богу откуп за него.
\par 8 (Защото толкова скъп е откупът на душата им, Щото всеки трябва да се оставя от това за винаги),
\par 9 Та да живее вечно И да не види изтление.
\par 10 Защото гледа, бе мъдрите умират, И еднакво с тях погиват безумният и несмисленият, И оставят богатството си на други.
\par 11 Тайната им мисъл е, че домовете им ще траят вечно, И жилищата им из род в род; Наричат земите си със своите си имена.
\par 12 Но човекът не пребъдва в чест; Прилича на животните, които загиват.
\par 13 Това е пътят на безумните; Но пак идещите подир тях човеци одобряват думите им. (Села).
\par 14 Назначават се като овци за преизподнята; Смъртта ще им бъде овчар; И праведните ще ги обладаят призори; И красотата им ще овехтее, Като остава преизподнята жилище на всеки един от тях.
\par 15 Но Бог ще изкупи душата ми от силата на преизподнята. Защото ще ме приеме. (Села)
\par 16 Не бой се, когато забогатее човек, Когато се умножи славата на дома му;
\par 17 Защото, когато умре няма да вземе със себе си нищо, Нито ще мине славата му на друг подир него,
\par 18 Ако и да е облажавал душата си приживе, И човеците да те хвалят, когато правиш добро на себе си.
\par 19 Пак ще дойда при рода на бащите си. които никога няма да видят виделина.
\par 20 Човек, който е на почит, а не разбира, Прилича на животните, които загиват.

\chapter{50}

\par 1 (По слав. 49). Асафов псалом. Господ Бог Иеова е говорил и призовал земята От изгряването на слънцето до захождането му.
\par 2 От Сион, съвършенството на красотата, Бог е възсиял.
\par 3 Нашият Бог ще дойде и няма да мълчи; Ще има пред Него огън поглъщащ, И около Него силна буря.
\par 4 Ще призове небесата отгоре, И земята, за да съди людете Си, казвайки:
\par 5 Съберете Ми Моите светии, Които направиха с Мене завет с жертви.
\par 6 И небесата ще известят правдата Му, Защото сам Бог е съдия. (Села)
\par 7 Слушайте, люде Мои, и ще говоря, - Израилю, и ще заявя пред тебе: Бог, твоят Бог съм Аз.
\par 8 Не ще да те изоблича поради жертвите ти, Нито поради твоите всеизгаряния, които са винаги пред Мене,
\par 9 Не ща да приема юнец от къщата ти, Нито козли от стадата ти;
\par 10 Защото Мои са всичките горски зверове, И добитъкът, който е по хиляди хълмове.
\par 11 Познавам всичките планински птици, И полските зверове са в ума Ми.
\par 12 Ако огладнеех, не щях да кажа на тебе; Защото Моя е вселената и всичко що има в нея.
\par 13 Ще ям ли Аз месо от юнци? Ще пия ли кръв от козли?
\par 14 Принеси Богу жертва на хваление, И изпълни на Всевишния обреците си;
\par 15 И призови Ме в ден на напаст; И Аз ще те избавя; и ти ще Ме прославиш.
\par 16 Но на нечестивия казва Бог: Що правиш ти та разгласяваш Моите повеления, И разказваш завета Ми с устата си,
\par 17 Тъй като сам ти мразиш поука, И хвърляш зад себе си Моите думи?
\par 18 Ако видиш крадец, тичаш с него, И с прелюбодейците участвуваш.
\par 19 Предаваш устата си на зло. И езикът ти устройва коварство.
\par 20 Като седиш, говориш против брата си; Разсяваш клетвата против сина на майка си.
\par 21 Понеже си сторил това, и Аз премълчах, Ти си помислил, че съм съвсем подобен на тебе; Но Аз ще те изоблича, и ще изредя всичко това пред очите ти.
\par 22 Разсъдете, прочее, за това, вие, които забравяте Бога, Да не би да ви разкъсам, без да се намери кой да ви избави.
\par 23 Който принася жертва на хвала, той Ме прославя; И на онзи, който оправя пътя си, ще покажа Божието спасение.

\chapter{51}

\par 1 (По слав. 50). За първия певец, псалом на Давида, когато пророк Натан дойде при него, след като беше влязъл той при Вистсавия. Смили се за мене, Боже, според милосърдието Си; според множеството на благите Си милости и изличи беззаконията ми.
\par 2 Измий ме съвършено от беззаконието ми, И очисти ме от греха ми.
\par 3 Защото престъплението си аз признавам, И грехът ми е винаги пред мене.
\par 4 На Тебе, само на Тебе, съгреших, И пред тебе сторих това зло; Признавам това, за да бъдеш оправдан когато говориш, когато говориш, И излезеш непорочен, когато съдиш.
\par 5 Ето родих се в нечестие, И в грях ме зачна майка ми.
\par 6 Ето, понеже желаеш искреност вътре в човека, Научи ме мъдрост в скришното на сърцето ми.
\par 7 Поръси ме с исоп, и ще бъда чист; Измий ме, и ще стана по-бял от сняг.
\par 8 Дай ми да чуя радост и веселие, За да се зарадват костите, които си строшил.
\par 9 Отвърни лицето Си от греховете ми. И всичките ми беззакония изличи.
\par 10 Сърце чисто сътвори в мене, Боже. И дух постоянен обновявай вътре в мене,
\par 11 Да не ме отхвърлиш от присъствието Си, Нито да отнемеш от мене Светия Си Дух.
\par 12 Повърни ми радостта на спасението Си: И освобождаващият Дух нека ме подкрепи.
\par 13 Тогава ще науча престъпниците на Твоите пътища, И грешниците ще се обърнат към Тебе.
\par 14 Избави ме от виновността за кръвта, Боже, Боже на спасението ми; И езикът ми ще пее високо за Твоята правда.
\par 15 Господи, отвори устните ми; И устата ми ще разгласят Твоята хвала.
\par 16 Защото не щеш да Ти принеса жертва; Всеизгаряния не Ти са угодни.
\par 17 Жертви на Бога са дух съкрушен; Сърце съкрушено и разкаяно, Боже, Ти няма да презреш.
\par 18 Стори добро на Сион според благоволението Си; Съгради стените на Ерусалим.
\par 19 Тогава благоволението Ти ще бъде в жертви на правда, В приноси и всеизгаряния; Тогава ще принасят юници на олтара Ти.

\chapter{52}

\par 1 (По слав. 51). За първия певец, Давидова поука, когато бе дошъл едомецът Доик при Саула та му бе казал: Давид дойде в Ахимелеховата къща. Защо се хвалиш със злобата, силни човече? Милостта Божия пребъдва до века.
\par 2 Езикът ти, като действува коварно, Подобно на изострен бръснач, измишлява нечестие.
\par 3 Обичаш злото повече от доброто, И да лъжеш повече нежели да говориш правда. (Села).
\par 4 Обичаш всичките гибелни думи и измамливия език.
\par 5 Затова и тебе Бог ще съкруши съвсем, Ще те изтръгне и ще те премести от шатъра ти, Ще те изкорени от земята на живите. (Села).
\par 6 А праведните, като видят това, ще се убоят, И ще му се присмеят и рекат:
\par 7 Ето човек, който не прави Бога своя крепост, Но уповаваше на многото си богатство, И се закрепваше на нечестието си.
\par 8 А аз съм като маслина, която зеленее в Божия дом; Уповавам на Божията милост от века до века.
\par 9 Винаги ще Те славословя, защото Ти си сторил това; И пред Твоите светии ще призовавам името Ти, Защото е благо.

\chapter{53}

\par 1 (По слав. 52). За първия певец, по боледуването му, Давидово поучение. Безумният рече в сърцето си: Няма Бог. Поквариха се и сториха гнусно беззаконие; Няма кой да прави добро.
\par 2 Бог надникна от небето над човешките чада, За да види, има ли някой разумен, Който да търси Бога.
\par 3 Всеки един от тях се обърна надире; всички заедно се развратиха; Няма кой да прави добро, няма ни един.
\par 4 Без разум ли са ония, които беззаконствуват. Които изпояждат людете ми както ядат хляб, И не призовават Бога?
\par 5 Там ги нападна голям страх, гдето нямаше страх; Защото Бог разпръсна костите на оплакващите се против тебе; Посрамил си ги, защото Бог ги отхвърли.
\par 6 Дано дойде от Сион избавление за Израиля! Когато върне Бог своите люде от плен, Тогава ще се зарадва Яков, ще се развесели Израил.

\chapter{54}

\par 1 (По слав. 43). За първия певец, върху струнни инструменти, Давидово поучение, когато зифеяните дойдоха и казаха на Саула: Ето, Давид се крие между нас. Боже, избави ме чрез името Си, И в силата Си съди ме.
\par 2 Боже, слушай молитвата ми, Внимавай в думите на устата ми,
\par 3 Защото чужденци се подигнаха против мене, И насилници търсят душата ми; Не поставиха Бога пред себе си. (Села).
\par 4 Ето, Бог ми помага; Господ е от ония, които подкрепяват душата ми.
\par 5 Той ще въздаде зло върху неприятелите ми; Според Твоята вярност изтреби ги,
\par 6 Доброволно ще Ти принеса жертва; Ще славословя името Ти, Господи, защото е благо.
\par 7 Защото Си ме избавил от всяко утеснение; И окото ми е видяло повалянето на неприятелите ми.

\chapter{55}

\par 1 (По слав. 54). За първия певец, на струнни инструменти. Давидово поучение. Послушай, Боже, молитвата ми. И не се крий от молбата ми.
\par 2 Внимавай в мене и отговори ми. Безпокоя се в тъженето си, и стена;
\par 3 Поради гласа на неприятеля, Поради присъствието на нечестивия; Защото приписват на мене беззаконие, И с гняв ми враждуват,
\par 4 Сърцето ми тъжи дълбоко в мене, И смъртен ужас ме нападна;
\par 5 Страх и трепет дойдоха върху мене, И ужас ме потопи.
\par 6 И рекох: Дано да имах крила като гълъба! Щях да отлетя и да си почина.
\par 7 Ето, щях да бягам надалеч, Щях да живея в пустинята; (Села).
\par 8 Щях да ускоря бягането си От вихъра и от бурята.
\par 9 Опропасти ги, Господи, и раздели съвета им; Защото видях насилие и разпра в града.
\par 10 Денем и нощем го обикалят по стените му, И беззаконие и зло има всред него;
\par 11 Нечестие има всред него; Угнетение и измама не се отдалечават от улиците му.
\par 12 Понеже не беше неприятел, който ме укори, - Това бих претърпял, - Нито беше оня, що ме мразеше, който се подигна против мене, - Тогава бих се скрил от него;
\par 13 Но ти, човек равен на мене, Другар мой, и мой близък приятел.
\par 14 Заедно се разговаряхме сладко, С множеството ходехме в Божия дом.
\par 15 Нека дойде ненадейно смърт на тях. Нека слязат живи в преизподнята; Защото в жилищата им, и в сърцата им има злодейство.
\par 16 Но аз към Бога ще извикам; И Господ ще ме избави.
\par 17 Вечер и заран и на пладне ще се оплаквам и ще стена; И Той ще чуе гласа ми.
\par 18 Ще избави душата ми и ще я успокои от боя, който е против мене; защото мнозина са с мене.
\par 19 Бог, Който се е възцарил преди вековете, Ще чуе и ще ги съкруши, (Села). Ще съкруши човеците, които неизменно Не се боят от Бога.
\par 20 Всеки един от тях простира ръце против ония, които са в мир с него; Нарушава съюза си.
\par 21 Устата му са по-мазни от масло, Но в сърцето му има война; Думите му са по-меки от дървено масло, Но пак са голи саби.
\par 22 Възложи на Господа това, което ти е изложил и Той ще те подпре; Никога не ще допусне да се поклати праведният.
\par 23 Но ти, Боже ще ги сведеш в гибелния ров; Мъже кръвопийци и измамници няма да стигнат и до половината на дните си; Но аз ще уповавам на Тебе.

\chapter{56}

\par 1 (По слав. 55). За първия певец, по гълъба на далечните дъбове. Песен на Давида, когато филистимците го хванаха в Гет. Смили се за мене, Боже, защото човек иска да ме погълне; Всеки ден, като воюва, ме притеснява.
\par 2 Неприятелите ми всеки ден искат да ме погълнат; Защото мнозина са ония, които с гордост воюват против мене.
\par 3 Когато съм в страх, На тебе ще уповавам.
\par 4 Чрез Бога ще хваля думите му; На Бога уповавам; няма да се боя; Какво ще стори човек?
\par 5 Всеки ден изкривяват думите ми; Всичките им помисли са за зло против мене.
\par 6 Събират се, потайват се, наблюдават стъпките ми Така като че причакват душата ми.
\par 7 Ще се избавят ли чрез беззаконието? Боже, повали с гняв тия племена.
\par 8 Ти си преброил скитанията ми; Тури сълзите ми в съда Си; Не са ли те записани в Твоята книга?
\par 9 Тогава ще се върнат неприятелите ми надире в деня, когато Те призова; Това зная, защото Бог е с мене.
\par 10 Чрез Бога ще хваля думите Му; Чрез Господа ще хваля думите Му.
\par 11 На Бога уповавам; няма да се боя; Какво ще стори човек?
\par 12 Върху мене, Боже, са моите към Тебе обреци, Ще ти принеса благодарствени приноси.
\par 13 Понеже си избавил душата ми от смърт, Няма ли да избавиш и нозете ми от подхлъзване, За да ходя пред Бога във виделината на живите?

\chapter{57}

\par 1 (По слав. 56). За първия певец, по не разорявай. Песен на Давида, когато побягна от Сауловото лице в пещерата. Смили се за мене, о Боже, смили се за мене, Защото при Тебе прибягва душата ми; Да! Под сянката но Твоите крила ще прибягна, Докато преминат тия бедствия.
\par 2 Ще викам към Всевишния Бог, Към Бога, Който действува за мене.
\par 3 Ще прати от небесата и ще ме избави, Когато ме укорява оня, който иска да ме погълне. (Села). Бог ще изпрати милостта Си и истината Си.
\par 4 Душата ми е всред лъвовете; Лежа между пламнали човеци, Между човешки чада, чиито зъби са копия и стрели, И чиито език е остър меч.
\par 5 Възнеси се, Боже, над небесата; Славата Ти нека бъде по цялата земя.
\par 6 Мрежи приготви за стъпките ми; Душата ми се е навела; Изкопаха пред мене яма; Те сами паднаха всред тия. (Села).
\par 7 Непоколебимо е сърцето ми, Боже, непоколебимо е сърцето ми; Ще пея, а ще славословя.
\par 8 Събуди се, душе моя; Събуди се, псалтирю и арфо; сам аз ще се събудя на ранина.
\par 9 Ще те хваля, Господи, между племената; Ще те славословя между народите.
\par 10 Защото Твоята милост е велика дори до небесата. И Твоята вярност до облаците.
\par 11 Възнеси се, Боже, над небесата; Славата Ти нека бъде по цялата земя.

\chapter{58}

\par 1 (По слав. 57). За първия певец, по не разорявай. Давидова песен. Наистина с мълчание ли изказвате правда? Праведно ли съдите, човешки синове?
\par 2 Не! в сърцето си вие вършите неправди. Размервате насилието на ръцете си по земята.
\par 3 Още от раждането си нечестивите се отстраняват; Заблуждават, говорейки лъжи, щом се родят
\par 4 Ядът им е като змийска отрова; Прилича на глухия аспид, който затиква ушите си,
\par 5 И не ще да чуе гласа на омайвачите, Колкото изкусно и да омайват.
\par 6 Боже, счупи зъбите им в устата им; Господи, строши челюстите на младите лъвове.
\par 7 Нека се излеят като води що оттичат; Когато прицелва стрелите си, нека бъдат като разсечени.
\par 8 Нека изчезнат като охлюв, който се разтопява; Като пометниче на жена, нека не видят слънцето.
\par 9 Преди да усетят котлите ви огъня от тръните, Сурови или обгорели, Той ще ги помете с вихрушка.
\par 10 Праведният ще се зарадва когато види възмездието; Ще измие нозете си в кръвта на нечестивия;
\par 11 Тъй щото всеки ще казва: Наистина има награда за праведния; Наистина има Бог, Който съди земята.

\chapter{59}

\par 1 (По слав. 58). За първия певец, по Не Разорявай. Песен на Давида, когато Саул прати стражи да пазят къщата, в която бе Давид, за да го убият. Избави ме от неприятелите ми, Боже мой; Тури ме на високо от ония, които се повдигат против мене.
\par 2 Избави ме от ония, които вършат беззаконие, И спаси ме от кръвопийци.
\par 3 Защото, ето, причакват за да уловят душата ми; Силните се събират против мене, Не за мое престъпление, Господи, нито за мой грях.
\par 4 Без да има в мене вина тичат и се готвят; Събуди се да ме посрещнеш и виж.
\par 5 Ти, Господи Боже на силите, Боже Израилев, Стани за да посетиш всички народи; Да не покажеш милост към никого от нечестивите престъпници. (Села).
\par 6 Вечер се връщат, Вият като кучета и обикалят града.
\par 7 Ето, те бълват думи с устата си; Мечове има в устните им, Понеже, думат те: Кой слуша?
\par 8 Но, Ти Господи, ще им се присмееш, Ще се поругаеш на всички тия народи.
\par 9 О Сило моя, на Тебе ще се надея. Защото Бог ми е крепост.
\par 10 Милостивият мой Бог ще ме предвари; Бог ще ме удостои да видя повалянето на ония, които ме причакват.
\par 11 Да ги не убиеш, да не би да забравят това моите люде; Разпръсни ги със силата Си. И свели ги, Господи, защитниче наш.
\par 12 Поради греха на устата си, поради думите на устните си, Нека бъдат уловени в гордостта си, Също и поради клетвата и лъжата що говорят.
\par 13 Довърши го с гняв, довърши ги да ги няма вече, И нека се научат, че Бог господарува в Якова И до краищата на земята. (Села).
\par 14 Нека се връщат вечер, Нека вият като кучета, и нека обикалят града;
\par 15 Нека се скитат за храна; И ако не се настанят, нека прекарат нощта не наситени.
\par 16 А аз ще пия за Твоята сила, Да! на ранина високо ще славословя Твоята милост; Защото Ти си ме станал крепост И прибежище в деня на бедствието ми.
\par 17 О Сило моя, на Тебе ще пея хваление. Защото Ти, Боже, милостиви мой Бог, Си крепост моя.

\chapter{60}

\par 1 (По слав. 59). За първия певец, по лалето на свидетелството. Песен на Давида за поучение, когато воюваше срещу средоречна Сирия и совска Сирия, Иоав се върна та порази дванадесетте хиляди едомци в долината на солта. Боже, отхвърлил си ни, смазал си ни; Разгневил си се; възвърни ни.
\par 2 Потресъл си земята, разпукнал си я: Изцели проломите й, защото тя е разклатена.
\par 3 Показал си на людете Си мъчителни неща: Напоил си ни с вино до омайване.
\par 4 Дал си знаме на ония, които Ти се боят, За да се развява, защото е истината. (Села).
\par 5 За да се избавят Твоите възлюбени Спаси с десницата Си, и послушай ни.
\par 6 Бог говори със светостта Си; затова, аз ще тържествувам: Ще разделя Сихем, ще размеря долината Сокхот;
\par 7 Мой е Галаад, мой е Манасия, Ефрем тоже е защита на главата ми, Юда е скиптър мой;
\par 8 Моав е умивалникът ми, На Едома ще хвърля обувката си; Възклицавай за мене, филистимска земьо!
\par 9 Кой ще ме въведе в укрепения град? Кой ще ме заведе до Едом?
\par 10 Ни Ти ли, Боже, Който си ни отхвърлил, И не излизаш вече, о Боже, с войските ни?
\par 11 Помогни ни срещу противника, Защото суетно е човешкото избавление.
\par 12 Чрез Бога ще вървим юнашки, Защото Той е, Който ще стъпче противниците ни.

\chapter{61}

\par 1 (По слав. 60). За първия певец, върху струнни инструменти. Давидов псалом. Послушай вика ми, Боже, Внимавай на молбата ми.
\par 2 От краищата на земята ще викам към Тебе, когато премира сърцето ми; Заведи ме на канарата, която е много висока за мене.
\par 3 Защото Ти ми стана прибежище, Яка кула за закрила от неприятеля.
\par 4 В шатъра Ти ще обитавам винаги; Ще прибягна под покрива на Твоите крила; (Села).
\par 5 Защото Ти, Боже, си чул обреците ми, Дал си ми наследство каквото даваш на ония, които се боят от името Ти.
\par 6 Ще притуриш дни върху дните на царя, И годините му като род върху род.
\par 7 Той ще пребъдва пред Бога до века; Заповядай да го пазят милосърдието и верността.
\par 8 Така ще славословя винаги Твоето име, Като изпълнявам обреците си всеки ден.

\chapter{62}

\par 1 (По слав. 61). За първия певец, по Едутуна. Давидов псалом. Душата ми тихо уповава само на Бога, От Когото е избавлението ми.
\par 2 Само Той е канара моя и избавление мое, И прибежище мое; няма много да се поклатя.
\par 3 До кога, всички вие, ще нападате човека За да го съборите като наведена стена и разклатен плет?
\par 4 Съветват се само да го тласкат от висотата му; Обичат лъжата; С устата си благославят, а в сърцето си кълнат. (Села).
\par 5 Но ти, о душе моя, тихо уповавай само на Бога, Защото от Него очаквам помощ.
\par 6 Само Той е канара моя, и избавление мое, И прибежище мое; няма да се поклатя.
\par 7 У Бога е избавлението ми и славата ми; Моята силна канара и прибежището ми е в Бога.
\par 8 Уповавайте на Него, люде, на всяко време, Изливайте сърцата си пред Него; Бог е нам прибежище. (Села).
\par 9 Наистина ниско поставените човеци са лъх, а високопоставените лъжа. Турени на везни те се издигат нагоре; Те всички са по-леки от суетата.
\par 10 Не уповавайте на насилие, И не се надявайте суетно на грабителство; Богатство ако изникне, не прилепявайте към него сърцето си.
\par 11 Едно нещо каза Бог, да! две неща чух, - Че силата принадлежи на Бога,
\par 12 И че на Тебе, Господи, принадлежи и милостта; Защото Ти даваш на всекиго според делото му.

\chapter{63}

\par 1 (По слав. 62). Псалом на Давида, когато се намираше в Юдовата пустиня. Боже, Ти си мой Бог; от ранина те търся; Душата ми жадува за Тебе, плътта ми Те ожида, В една пуста, изнурена и безводна земя.
\par 2 Така съм се взирал в Тебе в светилището, За да видя Твоята сила и Твоята слава.
\par 3 Понеже Твоето милосърдие е по-желателно от живота, Устните ми ще Те хвалят.
\par 4 Така ще те благославям, докато съм жив; В Твоето име ще издигам ръцете си.
\par 5 Като от тлъстина и мас ще се насити душата ми; И с радостни устни ще Те славословят устата ми.
\par 6 Когато си спомням за Тебе на постелката си Размишлявам за Тебе в нощните стражи;
\par 7 Понеже Ти си бил немощ на мене, И под сянката на твоите крила ще се радвам.
\par 8 Душата ми се прилепва към Тебе; Твоята десница ме подпира.
\par 9 А ония, които търсят душата ми, ще бъдат погубени, Ще слязат в дълбочините на земята.
\par 10 Ще бъдат съсипани от силата на меча, Ще бъдат дял на чакали.
\par 11 А царят ще се весели в Бога; Всеки, който се кълне в Неговото име, ще се хвали; Но устата на ония, които говорят лъжи, ще се затворят.

\chapter{64}

\par 1 (По слав. 63). За първия певец. Давидов псалом. Послушай гласа ми, Боже, като се оплаквам; Опази живота ми от страх от неприятеля.
\par 2 Покрий ме от тайния съвет на злодейците, От сганта на беззаконниците,
\par 3 Които острят езика си като меч, И прицелват горчиви думи като стрели,
\par 4 За да устрелят тайно непорочния; Внезапно го устрелват, и не се боят.
\par 5 Насърчават се в едно зло намерение, Наговарят се да поставят скришно примки, И казват: Кой ще ги види?
\par 6 Измислят беззакония; Думат: Изпълнихме добре обмислено намерение. А и вътрешната мисъл и сърцето на всеки от тях са дълбоки.
\par 7 Но Бог ще ги устрели; От внезапна стрела ще бъдат ранени.
\par 8 Така собственият им език, като ги осъжда, ще ги спъне; Всички, които ги гледат, ще поклащат глава.
\par 9 И всички човеци ще се убоят; Ще разгласят делото на Бога, Защото ще разберат действието Му.
\par 10 Праведният ще се развесели в Господа, и ще уповава на Него; И ще се хвалят всички, които са с право сърце.

\chapter{65}

\par 1 (По слав. 64). За първия певец, Давидов псалом. Песен. Тебе чака хваление, Боже, в Сион; И пред Тебе ще се изпълни обрекът.
\par 2 Ти, Който слушаш молитва, При Тебе ще дохожда всяка твар.
\par 3 Беззакония ми надвиха; Но престъпленията ни, - Ти ще ги очистиш.
\par 4 Блажен човекът, когото избираш И приемаш, за да живее в Твоите дворове; Ще се наситим от благата на Твоя дом На светия Ти храм.
\par 5 С ужасни неща ще ни отговаряш в правда, Боже, Избавителю наш, Надеждо на всичките земни краища, И на ония, които са далеч по море, -
\par 6 Ти Който със силата Си утвърждаваш планините, Препасан с могъщество,
\par 7 Който правиш да утихва шума на морето, Бученето на вълните му и размирието на племената.
\par 8 Така и тия, които живеят по краищата на земята, се боят от Твоите знания. Развеселяваш излиянията на зората и на вечерта:
\par 9 Като посещаваш земята и я напояваш Ти я преобогатяваш; Ръката Божия като е пълна с вода. Ти промишляваш жито за тях, Когато така си приготвил земята:
\par 10 Като напояваш нейните бразди Изравняваш буците й; Като я размекваш с капките на дъжда Благославяш поникналото от нея;
\par 11 Върху годината на благостта Си туряш венец, И от следите Ти капе тлъстина;
\par 12 Пасбищата на пустинята капят от изобилията си, И хълмовете се опасват с радост;
\par 13 Ливадите се обличат със стада, И долините се покриват с жито; Възклицават, още и пеят.

\chapter{66}

\par 1 (По слав. 65). За първия певец, псаломска песен. Възкликнете към Бога, всички земи,
\par 2 Възпейте славата на Неговото име, Като Го хвалите, хвалете Го славно.
\par 3 Речете Богу: Колко са страшни делата Ти! Поради величието на Твоята сила Даже враговете Ти ще се преструват пред Тебе за покорни.
\par 4 Цялата земя ще Ти се кланя и ще Те славослови, Ще славословят името Ти. (Села).
\par 5 Дойдете та вижте делата на Бога, Който страшно действува към човешките чада.
\par 6 Превърна морето в суша; Пеши преминаха през реката; Там се развеселиха в Него.
\par 7 Със силата Си господарува до века: Очите Му наблюдават народите; Бунтовниците нека не превъзнасят себе си. (Села).
\par 8 Вие племена благославяйте нашия Бог, И направете да се чуе гласът на хвалата Му,
\par 9 Който поддържа в живот душата ни. И не оставя да се клатят нозете ни.
\par 10 Защото Ти, Боже, си ни спасил, Изпитал си ни както се изпитва сребро.
\par 11 Въвел си ни в мрежата, Турил си тежък товар на гърба ни.
\par 12 Направил си да яздят човеци върху главите ни; Преминахме през огън и вода; Но Ти ни изведе на богато място.
\par 13 Ще вляза в дома Ти с всеизгаряния, Ще изпълня пред Тебе обреците,
\par 14 Които произнесоха устните ми И говориха устата ми в бедствието ми.
\par 15 Всеизгаряния от тлъсти овни ще Ти принеса с темян, Ще принеса волове и кози. (Села).
\par 16 Дойдете, слушайте, всички, които се боите от Бога, И ще разкажа онова, което е сторил на душата ми.
\par 17 Към него извиках с устата си; И Той ще бъде възвисен чрез езика ми.
\par 18 Ако в сърцето си бях гледал благоприятно на неправда, Господ не би послушал;
\par 19 Но Бог наистина послуша, Обърна внимание на гласа на молбата ми.
\par 20 Благословен да е Бог. Който не отстрани от мене ни молитвата, ни Своята милост.

\chapter{67}

\par 1 (По слав. 66). За първия певец върху струнни инструменти. Псаломска песен. Бог да се смили за нас и да ни благослови! Да възсияе с лицето Си над нас! (Села.)
\par 2 За да се познае на земята Твоя път, Във всичките народи спасението Ти.
\par 3 Да Те славословят племената, Боже; Да Те славословят всички племена.
\par 4 Да се веселят и да възклицават народите; Защото ще съдиш племената с правда, И ще управляваш народите на земята. (Села)
\par 5 Да те славословят племената, Боже Да те славословят всичките племена.
\par 6 Земята е дала плода си; Бог, нашият Бог, ще ни благослови;
\par 7 Бог ще ни благослови, И от Него ще се боят всички земни краища.

\chapter{68}

\par 1 (По слав. 67). За първия певец, Давидов псалом. Песен. Нека стане Бог, Нека се разпръснат враговете Му. Нека бягат пред Него ония, които Го мразят.
\par 2 Както се издухва дима, така и тях раздухай; Както се топи восък пред огъня, Така нека погинат нечестивите пред Божието присъствие.
\par 3 А праведните нека се веселят, нека се радват пред Бога, да! нека тържествуват твърде много.
\par 4 Пейте Богу, пейте хваление на името Му; Пригответе друм на Онзи, Който се вози през пустините: Иеова е името Му, и радвайте се пред Него.
\par 5 Отец на сирачетата и съдия на вдовиците Е Бог в Своето обиталище.
\par 6 Бог настанява в семейство усамотените; Извежда в благоденствие затворниците; А бунтовниците живеят в безводна земя.
\par 7 Боже, когато излезе Ти пред людете Си, Когато ходеше през пустинята, (Села.)
\par 8 Земята се потресе, Дори и небесата капнаха при божието присъствие, Самата оная Синайска планина се разтресе При присъствието на Бога, Израилевия Бог.
\par 9 Боже Ти си изпращал изобилен дъжд за наследството Си, И в изтощението му Ти си го подкрепил.
\par 10 Войската Ти се настани в него; Ти, Боже, си приготвил от благата Си за сиромаха.
\par 11 Господ издава дума за победа; Известителките за нея са голямо множество.
\par 12 Царе с войски бягат ли, бягат; А жените останали в къщи делят користите.
\par 13 Щете ли да лежите всред кошарите, Когато крилата на гълъбицата са покрити със сребро, И перата й са жълто злато?
\par 14 Когато Всесилният разпръсне царе в тая земя, Тя побеля като Салмон, когато вали сняг.
\par 15 Божия планина е Васанската планина; Висока планина е Васанската планина.
\par 16 Защо завиждате, високи върхати планини, На хълма, в който Бог благоволи да обитава? Да! Господ ще обитава там до века,
\par 17 Божиите колесници са двадесет хиляди, дори хиляди по хиляди; Господ е всред тях във светилището, както бе в Синай.
\par 18 Възлязъл си на високо; пленил си пленници; Взел си в дар човеци, даже и непокорните, За да обитаваш като Господ Иеова.
\par 19 Благословен да е Господ, Който всеки ден носи бремето ни, Бог, Който е наш спасител. (Села.)
\par 20 Бог е за нас Бог избавител, И на Господа Иеова принадлежи отърваването на смъртта.
\par 21 Бог ще разцепи главите на враговете Си. И косматото теме на онези, които упорствува в престъпленията си.
\par 22 Господ рече: Ще възвърна от Васан, Ще възвърна враговете Си от морските дълбини;
\par 23 За да гази ногата ти кръв, И езикът на кучетата ти да има дял от неприятелите ти.
\par 24 Видя се шествието Ти, Боже, Шествието на моя Бог, на моя Цар, за светилището.
\par 25 Напред вървяха певците. Подир тях свирещите на инструменти Всред девици биещи тъпанчета
\par 26 В събранията благославяйте Бога; Благославяйте Господа, вие които сте от Израилевия източник.
\par 27 Там бе малкият Вениамин, началникът им, Юдовите първенци и дружината им, Завулоновите първенци, и Нефталимовите първенци.
\par 28 Бог твой ти е отредил сила; Укрепи, Боже, това, което си извършил за нас
\par 29 От храма Си. В Ерусалим Царете ще ти принасят дарове.
\par 30 Смъмри зверовете в тръстиката. Много бикове, с юнаците на племената, И ония, които се явяват украсени със сребърни плочици; Разпръсни народите, които обичат война.
\par 31 Ще дойдат големци от Египет; Етиопия ще побърза да простре ръцете си към Бога.
\par 32 Земни царства, пейте Богу, Пейте, хвалете Господа, (Села.)
\par 33 Който язди на небесата на небесата, които са от века; Ето, издава гласа Си, мощния Си глас.
\par 34 Признайте, че силата принадлежи на Бога; Превъзходството Му е защита над Израиля, И силата Му стига до облаците.
\par 35 Боже, от светилищата Си се явяваш страшен; Израилевият Бог е, Който дава сила и мощ на людете Си. Благословен да е Бог.

\chapter{69}

\par 1 (По слав. 68). За първия певец, по криновете, Давидов псалом Избави ме, Боже; Защото водите стигнаха до душата ми.
\par 2 Потъвам в дълбока тиня, гдето няма твърдо място да застана; Стигнах в дълбоки води, гдето потопът ме покрива.
\par 3 Изнемогвам от викане; гърлото ми е изсъхнало; Очите ми чезнат, докато чакам моя Бог.
\par 4 Тия, които ме мразят без причина, се умножиха повече от космите на главата ми; Укрепиха се моите погубители, които неправедно са мои неприятели; Тогава ме заставиха да върна онова, което не бях грабнал.
\par 5 Боже, Ти знаеш безумието ми; И прегрешенията ми не са скрити от Тебе.
\par 6 Господи Иеова на Силите, да се не посрамят покрай мене ония, които Те чакат; Боже Израилев, да се на опозорят покрай мене ония, които Те търсят.
\par 7 Защото заради Тебе претърпях поругание. Срам покри лицето ми.
\par 8 Чужда станах на братята си, И странен на чадата на майка ми.
\par 9 Защото ревността за Твоя дом ме изяде, И укорите на ония, които укоряват Тебе, паднаха върху мене.
\par 10 Когато плачех в душата си с пост, Това ми стана за укор;
\par 11 Когато облякох вретище за дреха, Станах им за поговорка.
\par 12 За мене приказват седящите в портата; И аз станах песен на пияниците.
\par 13 Но аз към Тебе отправям молитвата си, Господи, в благоприятно време; Боже, послушай ме според голямата Твоя милост, Според верността на Твоето спасение.
\par 14 Избави ме от тинята, за да не потъна; Нека бъда избавен от ония, които ме мразят, и от дълбоките води.
\par 15 Не дай да ме завлече устрема на водите, Нито да ме погълне дълбочината; И не дай да затвори ямата устието си над мене.
\par 16 Послушай ме, Господи, защото е благо Твоето милосърдие; Според много Твои благи милости погледни на мене;
\par 17 И не скривай лицето Си от слугата Си, Понеже съм в утеснение; бърже ме послушай.
\par 18 Приближи се при душата ми и я изкупи; Изкупи ме поради неприятелите ми.
\par 19 Ти знаеш как ме укоряват, Как ме посрамват и ме опозоряват; Пред тебе са всичките мои противници.
\par 20 Укор съкруши сърцето ми, и съм много отпаднал; И чаках да ме пожали някой, но нямаше никой, - И утешители, но не намерих.
\par 21 И дадоха ми жлъчка за ядене, И в жаждата ми ме напоиха с оцет.
\par 22 Трапезата им пред тях нека им стане примка, И когато са на мира нека стане клопка.
\par 23 Да се помрачат очите им та да не видят; И чреслата им направи непрестанно да се тресат.
\par 24 Излей на тях негодуванието Си; И пламъкът на гнева Ти нека ги постигне.
\par 25 Жилището им да запустее, И в шатрите им да няма кой да живее.
\par 26 Защото те гонят онзи, когото Ти си поразил, И говорят за болката на ония, които Ти си наранил.
\par 27 Приложи беззаконие на беззаконието им; И да не участвуват в Твоята правда.
\par 28 Да се изличат от книгата на живота, И с праведните да се не запишат.
\par 29 А мене, който съм сиромах и скръбен, Да ме възвиши, Боже, Твоето спасение.
\par 30 Ще хваля името на Бога с песен, И ще Го възвелича с хваления;
\par 31 И това ще угоди Господу Повече от вол, - от юнец имащ рога и копита.
\par 32 Смирените ще видят и ще се зарадват; И вие, които търсите Бога, вашето сърце ще се съживи.
\par 33 Защото Господ слуша немощните, И запрените Си не презира.
\par 34 Нека Го хвалят небето и земята, Моретата, и всичко, което се движи в тях.
\par 35 Защото Бог ще избави Сиона, и ще съгради Юдовите градове; И людете Му ще се заселят там, и ще го владеят.
\par 36 Още и потомството на слугите Му ще го наследи, И ония, които обичат името Му, ще живеят в него.

\chapter{70}

\par 1 (По слав. 69). За първия певец, Давидов псалом, за спомен. Боже, побързай да ме избавиш; Господи, побързай да ми помогнеш.
\par 2 Нека се посрамят и се смутят Ония, които търсят душата ми; Нека се обърнат назад и се опозорят Ония, които се наслаждават на злощастието ми.
\par 3 Нека се обърнат назад поради срама си Ония, които думат: О, хохо!
\par 4 Нека се радват и се веселят в Тебе Всички, които Те търсят; Ония, които обичат спасението Ти, Нека думат винаги: Да се величае Бог.
\par 5 А аз съм сиромах и немощен: Боже, побързай да дойдеш при мене; Помощ моя и избавител мой си Ти; Господи, да се не забавиш.

\chapter{71}

\par 1 (По слав. 70). На тебе, Господи, уповавам; Да се не посрамя никога.
\par 2 Избави ме в правдата Си и освободи ме; Приклони към мене ухото Си и спаси ме.
\par 3 Бъди ми канара за прибежище, към което винаги да се обръщам. Ти си разрешил спасението ми, Защото канара моя и крепост моя си Ти.
\par 4 Боже мой избави ме от ръката на нечестивия, От ръката на законопрестъпника и насилника.
\par 5 Защото Ти, Господи Иеова, си моя надежда; На Тебе съм уповавал от младостта си.
\par 6 Ти си ми бил подпорка от рождението ми; От утробата на майка ми Ти си бил мой благодетел; За Тебе ще бъде винаги хвалението ми.
\par 7 Като чудовище съм станал на мнозина; Но Ти си ми яко прибежище.
\par 8 Устата ми ще се пълнят всеки ден С хваление и славене на Тебе.
\par 9 Не ме отхвърляй във време на старостта ми; Не ме оставяй, когато отпада силата ми;
\par 10 Защото неприятелите ми за мене говорят, И ония, които причакват душата ми, наговарят се помежду си
\par 11 И казват: Бог го е оставил; Погнете и хванете го, защото няма кой да го избави.
\par 12 Боже, не се отдалечавай от мене; Боже мой, побързай да ми помогнеш.
\par 13 Нека се посрамят и се изтребят противниците на душата ми; Нека се покрият с укор и срам ония, които искат зло за мене.
\par 14 Но аз винаги ще се надявам. И ще Те хваля все повече и повече.
\par 15 Устата ми цял ден ще разказват правдата Ти и избавлението, което ми вършиш, Защото не мога да ги изброя.
\par 16 Ще дойда и ще хваля мощните дела на Господа Иеова. Ще спомням Твоята правда, само Твоята.
\par 17 Боже, Ти си ме научил от младостта ми; И до сега съм разгласявал Твоите чудесни дела.
\par 18 Да! дори до старост и бели коси, Боже, не ме оставяй, Докато не разглася силата Ти на идещия род, Твоята мощ на всички бъдещи поколения.
\par 19 Също и правдата Ти, Боже, стигна на високо; Ти, Боже, Който си извършил велики дела, кой е подобен на Тебе?
\par 20 Ти, Който си ми показал много и тежки притеснения, Пак ще ме съживиш, И от дълбочините на земята пак ще ме извадиш.
\par 21 Ще уголемиш величието ми, И наново ще ме утешиш.
\par 22 И аз, Боже мой, ще славословя с псалтир Тебе и Твоята вярност; На Тебе, Свети Израилев, ще пея хваление с арфа.
\par 23 ще се радват много устните ми, когато Те славословя, Тоже и душата ми, която си изкупил.
\par 24 Езикът ми, тъй също, ще приказва за правдата Ти всеки ден, Защото се посрамиха - защото се смутиха - ония, които искат зло за мене.

\chapter{72}

\par 1 (По слав. 71). Псалом за Соломона Боже, дай твоето правосъдие на царя, И правдата си на царския син,
\par 2 За да съди Твоите люде с правда, И угнетените Ти с правосъдие.
\par 3 Планините ще донесат мир на людете, И хълмовете мир с правда.
\par 4 Той ще съди справедливо угнетените между людете, Ще избави чадата на немотните, и ще смаже насилника
\par 5 Ще Ти се боят догде трае слънцето, И догде съществува луната, из родове в родове.
\par 6 Той ще слезе като дъжд на окосена ливада, Като ситен дъжд, който оросява земята.
\par 7 В неговите дни ще цъфти праведният, И мир ще изобилва докато трае луната.
\par 8 Той ще владее от море до море, И от Евфрат до краищата на земята.
\par 9 Пред него ще коленичат жителите на пустинята: И неприятелите му ще лижат пръстта.
\par 10 Царете на Тарсис и на островите ще донесат подаръци; Царете на Шева и на Сева ще поднесат дарове.
\par 11 Да! ще му се поклонят всичките царе, Всичките народи ще му слугуват.
\par 12 Защото той ще избави сиромаха, когато вика, И угнетения и безпомощния,
\par 13 Ще се смили за сиромаха и немотния, И ще спаси душите на немотните.
\par 14 От угнетение и насилие ще изкупи душите им; И скъпоценна ще бъде кръвта им пред очите му.
\par 15 И ще живее; и нему ще се даде от шевското злато; Винаги ще се възнася молитва за него, И цял ден ще го благославят.
\par 16 Изобилие от жито ще има на земята, до върховете на планините; Плодът му ще се люлее като ливанската планина; И жителите по градовете ще цъфтят като земната трева.
\par 17 Името му ще пребъдва до века; Името му ще се продължава докато трае слънцето; И ще се благославят в него човеците; Всичките народи ще го облажават.
\par 18 Благословен да е Господ Бог Израилев, Който Един прави чудеса;
\par 19 И благословено да бъде славното Негово име до века: И нека се изпълни със славата Му цялата земя. Амин и амин.
\par 20 Свършиха се молитвите на Иесевия син Давида.

\chapter{73}

\par 1 (По слав. 72). Асафов псалом. Благ е наистина Бог към Израиля, Към чистосърдечните.
\par 2 А колкото за мене, нозете ми почти се отклониха. Без малко бяха се подхлъзнали стъпките ми.
\par 3 Защото завидях на надменните, Като гледах благоденствието на нечестивите.
\par 4 Понеже не се притесняват при умирането си, Но тялото им е тлъсто.
\par 5 Не са в общите човешки трудове Нито са измъчвани, като другите човеци.
\par 6 Затова гордостта като верижка окръжава шията им, Насилието ги облича като дреха.
\par 7 Очите им изпъкват от тлъстина; Мечтанията на сърцето им се превишават.
\par 8 Присмиват се и говорят нечестиво за насилие: Говорят горделиво,
\par 9 Издигат устата си до небето, И езикът им обхожда земята.
\par 10 Затова отбиват се при тях людете му; И вода с пълна чаша се изпива от тях.
\par 11 И казват: От где знае Бог? И: Има ли знание у Всевишния?
\par 12 Ето, такива са нечестивите! винаги са благополучни! Умножават богатство!
\par 13 Наистина аз съм напразно очистил сърцето си, И съм измил в невинност ръцете си,
\par 14 Тъй като съм измъчван цял ден, И наказван всяка заран.
\par 15 Ако речех да говоря така, Ето, изневерил бих на поколението на чадата Ти;
\par 16 И мислех как да разбера това, Но ми се виждаше много мъчно,
\par 17 До като влязох в Божието светилище И размишлявах върху сетнината им.
\par 18 Ти наистина си ги турил на плъзгави места, Тръшнал си ги на разорение.
\par 19 Как изведнъж стигат в запустение! Съвършено се довършват от ужаси.
\par 20 Както се презира съновидение, когато се събуди някой, Така и Ти, Господи, когато се събудиш, ще презреш образа им,
\par 21 Но тогава моето сърце кипеше. И чреслата ми се измъчваха.
\par 22 До толкова бях обезумял и не разбирах! Бях като скот пред Тебе.
\par 23 Обаче аз винаги съм с Тебе, Ти ме хвана за дясната ми ръка.
\par 24 Чрез съвета Си ще ме водиш, И подир това ще ме приемеш в слава.
\par 25 Кого имам на небето освен Тебе? И на земята не желая другиго освен Тебе.
\par 26 Чезне плътта ми и сърцето ми; Но Бог е сила на сърцето ми и вечния ми дял.
\par 27 Защото, ето, тия, които се отдалечават от Тебе ще погинат; Ти изтребваш всички, които като блудници Те оставят.
\par 28 Но за мене е добре да се приближа при Бога; Тебе, Господи Иеова, направих прибежището си, За да възгласявам всичките Твои дела.

\chapter{74}

\par 1 (По слав. 73). Асафово поучение. Боже, защо си ни отхвърлил за винаги? Защо дими гневът Ти против овците на пасбището Ти?
\par 2 Спомни си за събранието Си, което си придобил от древността, Което си изкусил да бъде племето, което ще имаш за наследство; Спомни си и за хълма Сион, в който си обитавал.
\par 3 Отправи стъпките Си горе към постоянните запустявания, Към всичкото зло, което неприятелят е извършил в светилището.
\par 4 Противниците Ти реват всред местосъбранието Ти; Поставиха своите знамена за знамения.
\par 5 Познати станаха като човеци, които дигат брадва Върху гъсти дървета;
\par 6 И сега всичките му ваяни изделия Те събарят изведнъж с брадви и чукове.
\par 7 Предадоха на огън светилището Ти; Оскверниха обиталището на името Ти като го повалиха на земята.
\par 8 Рекоха в сърцето си: Нека ги изтребим съвсем; Изгориха всичките богослужебни домове по земята.
\par 9 Знамения да се извършат за нас не виждаме; няма вече пророк, Нито има вече между нас някой да знае до кога ще се продължава това.
\par 10 До кога, Боже, противникът ще укорява? До века ли врагът ще хули името Ти?
\par 11 Защо теглиш назад ръката Си, да! десницата Ти? Изтегли я изсред пазухата Си и погуби ги.
\par 12 А Бог е от древността Цар мой, Който изработва избавления всред земята.
\par 13 Ти си раздвоил морето със силата Си; Ти си смазал главите на морските чудовища.
\par 14 Ти си строшил главите на Левиатана, Дал си го за ястие на людете намиращи се в пустинята.
\par 15 Ти си разцепил канари, за да изтичат извори и потоци; Пресушил си реки не пресъхвали.
\par 16 Твой е денят, Твоя е нощта; Ти си приготвил светлината и слънцето.
\par 17 Ти си поставил всичките предели по земята; Ти си направил лятото и зимата.
\par 18 Помни това, че врагът е укорил Господа, И че безумни люде са похулили Твоето име.
\par 19 Не предавай на зверовете душата на гургулицата Си; Не забравяй за винаги живота на Твоите немотни.
\par 20 Зачети завета Си, Защото тъмните места на земята са пълни с жилища на насилие.
\par 21 Угнетеният да се не върне назад посрамен; Сиромахът и немотният да хвалят името Ти.
\par 22 Стани, Боже, защити Своето дело; Помни как всеки ден безумният Те укорява.
\par 23 Не забравяй гласа на противниците Си; Размирството на ония, които се повдигат против Тебе, постоянно се умножава.

\chapter{75}

\par 1 (По слав. 74). За първия певец, по не Разорявай, Асафов псалом. Песен. Славословим Те, Боже, славословим; И е близо при нас явлението на името Ти; разгласяват се чудесните Ти дела.
\par 2 Когато уловя определеното време Аз ще съдя с правото.
\par 3 Ако и да се разтопи земята с всичките й жители, Аз закрепявам стълбовете й. (Села).
\par 4 Рекох на надменните: Не постъпвайте надменно, И на нечестивите: Не издигайте рог;
\par 5 Не дигайте високо рога си, Не говорете с корав врат.
\par 6 Защото нито от изток, нито от запад, Нито от планинската пустиня иде съд;
\par 7 Но Бог е съдията; Едного Той унижава, а другиго издига.
\par 8 Защото в ръката на Господа има чаша, и виното се пени; Тя е пълна с подправено вино,, от което и Той налива; И даже дрождето му ще прецедят и ще изпият всичките нечестиви на земята.
\par 9 А аз ще разгласявам винаги Якововия Бог, Нему ще пея хваления.
\par 10 И ще отсека всичките рогове на нечестивите; А роговете на праведните ще се издигнат.

\chapter{76}

\par 1 (По слав. 75). За първия певец върху струнни инструменти, Асафов псалом. Песен. Познат е Бог в Юда; В Израил е велико името Му,
\par 2 В Салим е скинията Му, И обиталището Му е в Сион.
\par 3 Там Той строши лъскавите стрели на лъка. Щита и меча, и битката. (Села),
\par 4 Светъл се явяваш о Славни, От хълмовете с користите.
\par 5 Твърдосърдечните бидоха обрани, заспаха във вечния си сън; И никой от яките мъже не намери ръцете си.
\par 6 От Твоето мъмрене, Боже Яковов, Паднаха в дълбок сън и колесници и коне.
\par 7 Ти, самий Ти, си страшен; И кой може да устои пред лицето Ти, когато се разгневиш?
\par 8 Направил си да се чуе от небето присъда; Земята се убоя и утихна
\par 9 Когато Бог Стана да съди, За да спаси всичките кротки на земята. (Села).
\par 10 Наистина човешката ярост ще се обърне в хвала на Тебе; С остатък от яростта ще се опашеш,
\par 11 Обричайте се и изпълнявайте обреците си на Господа вашия Бог; Всички, които са около Него, нека принасят дарове на Достопочитаемия.
\par 12 Той снишава гордостта на князете, Страшен е за земните царе.

\chapter{77}

\par 1 (По слав. 76). За първия певец, по Едутуна, Асафов псалом. Викам към Бога с гласа си, Да! към Бога с гласа си; и Той ще ме послуша.
\par 2 В деня на неволята си търсих Господа, Нощем прострях ръката си към Него без да престана; Душата ми не искаше да се утеши.
\par 3 Спомням си за Бога, и се смущавам; Оплаквам се, и духът ми отпада. (Села).
\par 4 Удържаш очите ми в не спане; Смущавам се до толкоз щото не мога да продумам.
\par 5 Размислих за древните дни, За годините на старите времена.
\par 6 Спомням си за нощното си пеене; Размишлявам в сърцето си, И духът ми загрижено изпитва като казва:
\par 7 Господ до века ли ще отхвърля? Не ще ли вече да покаже благоволение?
\par 8 Престанала ли е милостта Му за винаги? Пропада ли обещанието Му за всякога?
\par 9 Забрави ли Бог да бъде благодатен? Или в гнева Си е затворил Своите благи милости? (Села).
\par 10 Тогава рекох: Това е слабост за мене Да мисля, че десницата на Всевишния се изменява.
\par 11 Ще спомена делата Господни; Защото ще си спомня чудесата извършени от Тебе в древността,
\par 12 И ще размишлявам върху всички що си сторил, И деянията Ти ще преговарям.
\par 13 Боже, в светост е Твоят път; Кой бог е велик, както истинският Бог?
\par 14 Ти си Бог, който вършиш чудеса; Явил си между племената силата Си.
\par 15 Изкупил си с мишцата Си людете Си, Чадата Яковови и Иосифови, (Села.)
\par 16 Видяха Те водите, Боже, видяха Те водите и се уплашиха; Разтрепериха се и бездните.
\par 17 Облаците изляха поройни води; небесата издадоха глас; Тоже и стрелите Ти прелетяха.
\par 18 Гласът на гърма Ти бе вихрушката; Светкавиците осветиха вселената; Земята се потресе и се разклати.
\par 19 През морето бе Твоят път, И стъпките Ти през големи води, И следите Ти не се познаваха.
\par 20 Водил си като стадо людете Си С ръката на Моисея и на Аарона.

\chapter{78}

\par 1 (По слав. 77). Асафово поучение. Слушайте, люде мои, поучението ми: Приклонете ушите си към думите на устата ми.
\par 2 Ще отворя устата си в притча, Ще произнеса гатанки от древността.
\par 3 Това, което чухме и научихме, И нашите бащи ни разказаха,
\par 4 Няма да го скрием от чадата им в идното поколение, Но ще повествуваме хвалите на Господа, Неговата сила и чудесните дала, които извърши,
\par 5 Защото Той постави свидетелство в Якова, И положи закон в Израиля, За които заповяда в Израиля, За които заповяда на бащите ни Да ги възвестяват чадата си,
\par 6 За да ги знае идното поколение, Децата, които щяха да се родят, - Които да настанат и да ги разказват на своите чада.
\par 7 За да възложат надеждата си на Бога, И да не забравят делата на Бога, Но да пазят Неговите заповеди,
\par 8 И да не станат като бащите си, Упорито и непокорно поколение, Поколение, което не утвърди сърцето си. И чийто дух не биде непоколебим за Бога.
\par 9 Ефремците, макар въоръжени и запъващи лъкове, Върнаха се назад в деня на боя.
\par 10 Не опазиха завета на Бога, И в закона Му не склониха да ходят,
\par 11 А забравиха Неговите деяния И чудесните дела, които им показа.
\par 12 Пред бащите им извърши чудеса В Египетската земя, в полето Танис
\par 13 Раздвои морето и ги преведе, И направи водите да стоят като грамада.
\par 14 Води ги денем с облак, И цялата нощ с огнена виделина.
\par 15 Разцепи канари в пустинята, И ги напои изобилно като от бездни.
\par 16 И изведе потоци из канарата, И направи да потекат води като реки.
\par 17 Но те продължиха да Му съгрешават още И да огорчават Всевишния в безводната страна.
\par 18 Със сърцето си изпитаха Бога, Като искаха ястия за лакомството си,
\par 19 И говориха против Бога, казвайки: Може ли Бог да приготви трапеза в пустинята?
\par 20 Ето, Той удари канарата, та потекоха води и потоци преляха; А може ли и хляб да даде, или да достави месо за людете Си?
\par 21 Затова Господ чу и се разгневи, И огън пламна против Якова, А още и гняв обсипа Израиля;
\par 22 Защото не повярваха в Бога, Нито Му уповаваха, че ще ги избави.
\par 23 При все това Той заповяда на облаците горе, И отвори небесните врати,
\par 24 Та им наваля манна да ядат И даде им небесно жито.
\par 25 Всеки ядеше ангелски хляб; Прати им храна до насита.
\par 26 Подигна източен вятър на небето, И със силата Си докара южния вятър.
\par 27 Наваля върху тях и месо изобилно като прах, И птици крилати много като морския пясък;
\par 28 И направи ги да падат всред стана им, Около жилищата им.
\par 29 И тъй, ядоха и се преситиха, Като им даде това, което желаеха.
\par 30 А докато още не бяха се отказали от лакомството си, И ястието им бе в устата им,
\par 31 Гневът Божий ги обсипа та изби по-тлъстите от тях, И повали отборните на Израиля.
\par 32 При всичко това те следваха да съгрешават, И не вярваха поради чудесните Му дела.
\par 33 Затова Той изнуряваше дните им със суета, И годините им с ужас.
\par 34 Когато ги умъртвяваше, тогава питаха за Него, Та изново търсеха Бога ревностно;
\par 35 И спомниха, че Бог им беше канара, И всевишният Бог техен изкупител.
\par 36 Но с устата си Го ласкаеха, И с езика си Го лъжеха;
\par 37 Защото сърцето им не беше право пред Него, Нито бяха верни на завета Му.
\par 38 Но Той, като многомилостив, прощаваше беззаконието им и не ги погубваше; Да! много пъти въздържаше гнева Си, И не подигаше всичкото Си негодувание;
\par 39 И си спомняше, че бяха плът, Вятър, който прехожда и не се връща.
\par 40 Колко пъти Го огорчаваха в пустинята И Го разгневяваха в безводната страна,
\par 41 Като изново изпитваха Бога, И предизвикваха Светия Израилев!
\par 42 Не си спомнюваха силата на ръката Му В деня, когато ги избави от противника,
\par 43 Как показа в Египет знаменията Си, И чудесата на полето Танис,
\par 44 И превърна вадите им в кръв, И потоците им, та не можаха да пият;
\par 45 Как прати върху тях рояци мухи, които ги изпоядоха, И жаби, които ги изпогубиха,
\par 46 И предаде произведенията им на гъсеници, И трудовете им на скакалци
\par 47 Как порази с град лозята им, И със светкавици черниците им,
\par 48 И предаде на град добитъка им, И стадата им на мълнии;
\par 49 Как изля върху тях пламенния Си гняв, Негодувание, ярост и неволя, - Нашествие на ангелите на злощастието, -
\par 50 Изравни пътя за гнева Си, Но пощади от смърт душата им, Но предаде на мор живота им;
\par 51 Как порази всеки първороден заведе ги като стадо в Египет, Първака на силите им в шатрите на Хама,
\par 52 А людете Си изведе като овци и заведе ги като стадо в пустинята,
\par 53 И води ги безопасно, така щото не се бояха, А неприятелите им - морето ги покри;
\par 54 Как ги въведе в светия Си предел. В тая поляна, която десницата Му придоби,
\par 55 И изгони пред тях народите, Та им ги раздели за наследство с въже, И в шатрите им настани Израилевите племена.
\par 56 Но въпреки това те изпитваха Всевишния Бог и се бунтуваха против Него, И не пазеха наредбите Му,
\par 57 Но връщаха се назад, и обхождаха се неверно както бащите им; Измятаха се като неверен лък.
\par 58 Защото Го разгневиха с високите си места, И с ваяните си идоли Го подбуждаха към ревност.
\par 59 Чу Бог и възнегодува, И много се погнуси от Израиля,
\par 60 Тъй че напусна скинията в Сило, Шатъра, който бе поставил между човеците,
\par 61 И предаде на пленение Силата Си, Славата Си в неприятелска ръка.
\par 62 Тоже и людете Си предаде на меч, Като се разгневи на наследстовото Си.
\par 63 Огън пояде момците им, И девиците им не се възпяваха с венчални песни.
\par 64 Свещениците им паднаха от нож; И вдовиците им не плакаха.
\par 65 Тогава се събуди Господ като от сън, Като силен мъж, който ободрен от вино, вика;
\par 66 И, като порази враговете Си, отблъсна ги назад, Та ги предаде на вечно посрамяване.
\par 67 При това Той се отказа от Иосифовия шатър, И Ефремовото племе не избра;
\par 68 Но избра Юдовото племе, Хълма Сион, който възлюби.
\par 69 Съгради светилището Си като небесните възвишения, Като земята, която е утвърдил за винаги.
\par 70 Избра и слугата Си Давида, И го взе от кошарите на овците;
\par 71 Отподир дойните овци го доведе За да пасе людете Му Якова и наследството Му Израиля.
\par 72 Така той ги пасеше според незлобието на сърцето си, И ги водеше с изкуството на ръцете си.

\chapter{79}

\par 1 (По слав. 88). Асафов псалом. Боже, народите дойдоха в наследството Ти, Оскверниха светия Твой храм, Обърнаха Ерусалим на развалини,
\par 2 Мъртвите тела на слугите Ти дадоха за ястие на небесните птици, Месата на светиите Ти на земните зверове,
\par 3 Проляха кръвта им като вода около Ерусалим; И нямаше кой да ги погребва.
\par 4 Станахме за укор пред съседите си, Присмех и поругание пред околните си.
\par 5 До кога, Господи? Ще се гневиш ли винаги? Ще гори ли като огън ревността Ти?
\par 6 Излей гнева Си на народите, които не Те познават, И на царствата, които не призовават името Ти;
\par 7 Защото изпоядоха Якова, И пасбищата му запустяха.
\par 8 Не спомняй против нас беззаконията на прадедите ни Дано ни предварят скоро Твоите благи милости. Защото станахме много окаяни.
\par 9 Помогни ни, Боже Спасителю наш, заради славата на Твоето име; Избави ни и очисти греховете ни, заради името Си.
\par 10 Защо да рекат народите: Где е техният Бог? Нека се знае, пред очите ни, между народите Възмездието за пролятата кръв на слугите Ти.
\par 11 Нека дойде пред Тебе въздишането на затворниците; Според великата Твоя сила опази осъдените на смърт;
\par 12 И възвърни седмократно в пазухата на съседите ни Укора, с който укориха Тебе, Господи.
\par 13 Така ние, Твоите люде и овцете на пасбището Ти, Ще те славословим до века, Из род в род ще разгласяваме Твоята хвала.

\chapter{80}

\par 1 (По слав. 79). За първия певец, по като кринове е заявлението. Асафов псалом. Послушай, Пастирю Израилев, Който водиш като стадо Иосифа; Ти, който обитаваш между херувимите, възсияй.
\par 2 Пред Ефрема Вениамина и Манасия раздвижи силата Си, И дойди да ни спасиш.
\par 3 Възвърни ни, Боже, и осияй с лицато Си; И ще се спасим.
\par 4 Господи Боже на Силите До кога ще пазиш гняв против молитвите на людете Си?
\par 5 Даваш им да ядат хляб със сълзи. И поиш ги изобилно със сълзи.
\par 6 Направил си ни предмет, на разпра между съседите ни; И неприятелите ни се смеят помежду си.
\par 7 Възвърни ни Боже на Силите, Осияй с лицето Си и ще се спасим,
\par 8 Пренесъл си лоза из Египет. И като си изгонил народите нея си насадил.
\par 9 Приготвил си място пред нея; И тя е пуснала дълбоко корени, и е изпълнила земята.
\par 10 Покриха се бърдата със сянката й; И клоновете й станаха като изящните кедри,
\par 11 Простря клончетата до морето. И ластарите си до Евфрат.
\par 12 Защо си съборил плетищата й, Та я берат всички, които минават през пътя?
\par 13 Запустява я глиган от гората, И полските зверове я пояждат.
\par 14 Обърни се, молим Ти се, Боже на Силите, Погледни от небето, и виж, и посети тая лоза,
\par 15 И защити това, което е насадила Твоята десница, И отрасъла§, който Си направил силен за Себе Си.
\par 16 Тя биде изгорена с огън; отсечена биде; Погиват при заплахата на лицето Ти.
\par 17 Нека бъде ръката Ти върху мъжа на Твоята десница Върху човешкия син, когото си направил силен за Себе Си.
\par 18 Така ние не ще се отклоним от Тебе; Съживи ни и ще призовем Твоето име.
\par 19 Възвърни ни, Господи Боже на Силите; Осияй с лицето Си, и ще се спасим.

\chapter{81}

\par 1 (По слав. 80). За първия певец, на гетския инструмент. Асафов псалом. Пейте радостно на Бога наша сила; Възкликнете към Якововия Бог.
\par 2 Запейте псалом и звънете тъпанче. Благозвучна арфа и псалтир.
\par 3 Засвирете с тръба на новолуние, На пълнолуние, в деня на нашия празник.
\par 4 Защото това е закон за Израиля, Наредба от Якововия Бог.
\par 5 Той го заповяда за заявление всред Иосифа. Когато излезе против Египетската земя, Гдето чух език, който не познавах.
\par 6 Отстраних рамото му изпод товар; Ръцете му се отърваха от кош.
\par 7 В скръбно време и ме призова, и Аз те избавих; Отговорих ти в скришно място на гръма Изпитах те при водите на Мерива. (Села).
\par 8 Слушайте, люде Мои, и ще заявя пред вас, Израилю, ако би Ме послушал:
\par 9 Да няма всред тебе чужди богове, И да се не поклониш на чужд бог,
\par 10 Аз съм Господ твоят Бог. Който те възведох из Египетската земя; Отвори широко устата си, и ще ги изпълня.
\par 11 Но людете Ми не послушаха гласа Ми; Израил не Ме искаше.
\par 12 Затова ги оставих да вървят по упорството на сърцето си, За да ходят по своите си намерения.
\par 13 Дано Ме бяха слушали людете Ми, Да беше ходил Израил по Моите пътища!
\par 14 Скоро бих покорил неприятелите им, И срещу противниците им бих обърнал ръката Си,
\par 15 Даже ненавистниците на Господа щяха да се преструват за покорни Нему; А благоденственото време на тия щеше да трае за винаги;
\par 16 И Той щеше да ги храни с най-изрядната пшеница; И с мед от скала щях да те наситя.

\chapter{82}

\par 1 (По слав. 81). Асафов псалом. Бог стои в Божия събор, Седи всред боговете.
\par 2 До кога ще съдите несправедливо, И ще лицеприятелствувате към нечестивите? (Села.)
\par 3 Съдете справедливо сиромаха и сирачето; Отдавайте правото на оскърбения и бедния.
\par 4 Избавяйте сиромаха и немотния, Отървавайте ги от ръката на нечестивите.
\par 5 Те не знаят нито разбират, Ходят насам натам в тъмнина; Всичките основи на земята се разклащат.
\par 6 Аз рекох: Богове сте вие; Всички сте синове на Всевишния.
\par 7 А при все това вие ще умрете като човеци, И ще паднете като един от князете.
\par 8 Стани, Боже, съди земята; Защото Ти имаш наследство всред всичките народи.

\chapter{83}

\par 1 (По слав. 82). Асафова псаломска песен. Боже, недей мълча; Не премълчавай, нито бивай безмълвен, Боже;
\par 2 Защото, ето, враговете Ти правят размирие, И ненавистниците Ти са издигнали глава.
\par 3 Коварен съвет правят против Твоите люде, И се наговарят против скритите Твои.
\par 4 Рекох: Елате да ги изтребим, за да не са народ, И да се не споменава вече името на Израиля.
\par 5 Защото единодушно се съгласиха заедно, Направиха съюз против Тебе, -
\par 6 Шатрите на Едом и исмаилите; Моав и агаряните.
\par 7 Гевал, Амон и Амалик, Филистимците с тирските жители;
\par 8 Още и Асирия се съедини с тях, Станаха помощници на Лотовите потомци. (Села.)
\par 9 Стори им като на мадиамците, Като на Сисара, като на Якова при потока Кисон,
\par 10 Които загинаха в Ендор, Ставайки тор на земята.
\par 11 Направи благородните им като Орива и Зива, Дори всичките им първенци като Зевея и Салмана,
\par 12 Които рекоха: Да усвоим за себе си Божиите заселища.
\par 13 Боже мой, направи ги като въртящия се прах, Като плява пред вятъра.
\par 14 Както огънят изгаря лесовете, И както пламъкът запалва горите.
\par 15 Така ги прогони с урагана Си, И смути ги с бурята Си.
\par 16 Покрий лицата им с позор, За да потърсят Твоето име, Господи.
\par 17 Нека се посрамят и ужасят за винаги, Да! нека се смутят и погинат,
\par 18 За да познаят, че Ти, Чието име е Иеова, Един си Всевишен над цялата земя.

\chapter{84}

\par 1 (По слав. 83). За първия певец, на гетския инструмент, псалом на Кореевите потомци. Колко са мили Твоите обиталища Господи на силите!
\par 2 Копнее и даже примира душата ми за дворовете Господни; Сърцето ми и плътта ми викат към живия Бог.
\par 3 Дори врабчето си намира жилище, И лястовицата гнездо за себе си гдето туря пилетата си,
\par 4 Блажени ония, които живеят в Твоя дом; Те всякога ще Те хвалят. (Села).
\par 5 Блажени ония човеци, чиято сила е в Тебе. В чието сърце са пътищата към Твоя дом.
\par 6 Минаващи през долината на плача, Те я преобръщат на място на извори; И есенният дъжд я покрива с благословения.
\par 7 Те отиват от сила в сила; Всеки от тях се явява пред Бога в Сион.
\par 8 Господи Боже на Силите, послушай молитвата ми. Приклони ухо, Боже Яковов. (Села).
\par 9 Боже, щите наш, виж, И погледни в лицето на Твоя помазаник.
\par 10 Защото един ден в Твоите дворове е по-желателен от хиляда други дни; Предпочел бих да стоя на прага в дома на своя Бог, Отколкото да живея в шатрите на начестието.
\par 11 Защото Господ Бог е слънце и щит; Господ ще даде благодат и слава; Няма да лиши от никакво добро ходещите с незлобие.
\par 12 Господи на Силите, Блажен оня човек, който уповава на Тебе.

\chapter{85}

\par 1 (По слав. 84). За първия певец, псалом за Кореевите потомци. Господи, Ти си се показал благосклонен към земята Си, Върнал си Якова от плен.
\par 2 Простил си беззаконията на людете Си, Покрил си целия им грях. (Села).
\par 3 Отмахнал си всичкото Си негодувание, Върнал си се от разпаления Си гняв.
\par 4 Върни ни, Боже спасителю наш, И прекрати негодуванието Си против нас.
\par 5 Винаги ли ще бъдеш разгневен на нас? Ще продължаваш ли да се гневиш из род в род?
\par 6 Не ще ли пак да ни съживиш, За да се радват Твоите люде в Тебе?
\par 7 Господи, покажи ми милостта Си, И дай ни спасението Си.
\par 8 Ще слушам какво ще говори Господ Бог; Защото ще говори мир на людете Си и на светиите Си; Но нека се не връщат пак в безумие.
\par 9 Наистина Неговото спасение е близо при ония, които Му се боят, За да обитава слава в нашата земя.
\par 10 Милост и вярност се срещнаха, Правда и мир се целунаха.
\par 11 Вярност пониква от земята, И правда е надникнала от небето.
\par 12 Господ тоже ще даде това, което е добро; И земята ще ни даде плода си.
\par 13 Правдата ще върви пред Него, И ще направи стъпките Му път, в който да ходим,

\chapter{86}

\par 1 (По слав. 85). Давидова молитва. Господи, приклони ухото Си; Послушай ме, защото съм сиромах и немощен.
\par 2 Опази душата ми, защото съм посветен; Ти, Боже мой, спаси слугата Си, който уповава на Тебе.
\par 3 Смили се за мене, Господи, Защото към Тебе, Господи, издигам душата си.
\par 4 Развесели душата на слугата Си, Защото към Тебе, Господи, издигам душата си.
\par 5 Защото Ти, Господи, си благ и готов да прощаваш, И многомилостив към всички, които Те призовават,
\par 6 Послушай, Господи, молитвата ми. И внимавай на гласа на молбите ми,
\par 7 В деня на неволята си ще призова Тебе, Защото ще ме послушаш.
\par 8 Между боговете няма подобен на Тебе, Господи, Нито има дела подобни на Твоите.
\par 9 Всичките народи, които си направил; ще дойдат и ще се поклонят пред Тебе, Господи, И ще прославят името Ти.
\par 10 Защото си велик и вършиш чудесни неща; Само Ти си Бог.
\par 11 Научи ме, Господи, пътя Си, и ще ходя в истината Ти; Дай ми да се страхувам от името Ти с неразделено сърце.
\par 12 Ще Те хваля, Господи Боже мой, от все сърце, И ще славя името Ти до века.
\par 13 Защото голяма е Твоята милост към мене; И Ти си избавил душата Ми от най-дълбоката преизподня.
\par 14 Боже, горделивите се издигнаха против мене, И тълпата на насилниците поиска душата ми;
\par 15 Но, Господи, Ти си Бог многомилостив и благодатен, Дълготърпелив и изобилващ с милост и вярност.
\par 16 Обърни се към мене и смили се се за мене; Да силата Си на слугата Си, И избави сина на слугинята Си.
\par 17 Покажи ми знак на благоволението Си, За да го видят ония, които ме мразят и да се посрамят За гдето Ти, Господи, си ми помогнал и си ме утешил.

\chapter{87}

\par 1 (По слав. 86). Псалом, песен за Кореевите потомци. Основания Си на светите хълмове град,
\par 2 Да! портите на Сиона, Господ обича Повече от всичките Яковови заселища.
\par 3 Славни неща се говорят за тебе Граде Божий (Села).
\par 4 Ще спомена Египет и Вавилон. Като от ония, които ме познават. Ето филистимската земя и Тир, с Етиопия: Тоя народ, ще кажа, се е родил там;
\par 5 Да! за Сион ще се рече: Тоя и оня са се родили в него, И сам Вавилон ще го утвърди.
\par 6 Когато Господ запише племената, ще счете, Че това и онова племе се е родило там. (Села).
\par 7 Както певците тъй и свирачите ще казват: Всичките ми извори са в Тебе.

\chapter{88}

\par 1 (По слав. 87). Песен, псалом за Кореевите потомци. За първия певец, по наскърбително боледуване. Поучение на Емана Езраева. Господи Боже Спасителю мой, И денем и нощем съм викал пред Тебе
\par 2 Нека дойде молитвата ми пред Твоето присъствие; Приклони ухото Си към вика ми.
\par 3 Защото се насити душата ми на бедствия, И животът ми се приближи до преизподнята.
\par 4 Считан съм с ония, които слизат в рова; Станах като човек, който няма помощ,
\par 5 Изхвърлен между мъртвите, Като убитите, които лежат в гроба, За които Ти не се сещаш вече, И които са отсечени от ръката Ти.
\par 6 Положил си ме в най-дълбокия ров, В тъмни места, в бездните.
\par 7 Натегна на мене Твоят гняв, И с всичките Си вълни Ти си ме притиснал. (Села).
\par 8 Отдалечил си от мене познатите ми; Направил си ме гнусен на тях; Затворен съм, и не мога да изляза.
\par 9 Окото ми чезне от скръб; Господи, Тебе съм призовавал всеки ден, Простирал съм към Тебе ръцете си.
\par 10 На мъртвите ли ще покажеш чудеса? Или умрелите ще станат и ще Те хвалят? (Села).
\par 11 В гроба ли ще се прогласява Твоето милосърдие, Или в мястото на погибелта§ верността Ти?
\par 12 Ще се познаят ли в тъмнината чудесните Ти дела, И правдата Ти в земята на забравените?
\par 13 Но аз към Тебе, Господи, извиках; И на ранина молитвата ми ще Те предвари.
\par 14 Господи, защо отхвърли душата ми? Защо криеш лицето Си от мене?
\par 15 От младини съм угнетен и бера душа; Търпя твоите ужаси, и в изумление съм.
\par 16 Гневът Ти мина върху мене; Страхотиите Ти ме отсякоха.
\par 17 Като води ме обикалят цял ден, Купно ме окръжават.
\par 18 Отдалечил си от мене любим и приятел; Познатите ми са мрак.

\chapter{89}

\par 1 (По слав. 88). Поучение на Етана Езраева. Господи, до века ще възпявам Твоите милости; С устата си ще известявам Твоята вярност из род в род.
\par 2 Защото рекох: Милостта Ти ще се съгради за до века; На самите небеса ще утвърдиш верността Си.
\par 3 Ти каза: Направил съм завет с избрания Си, Заклел съм се на слугата Си Давида, казвайки:
\par 4 Ще утвърдя потомството ти за винаги, И ще съзидам престола ти из род в род. (Села).
\par 5 И небесата ще възпяват Твоите чудеса, Господи, Също и Твоята вярност, в събранието на светиите.
\par 6 Защото на небето кой може да се сравни с Господа? Между синовете на силните кой може да се уподоби Господу?
\par 7 Бог е твърде ужасен в съвета на светиите, И достопочитаем повече от всички, които са около Него.
\par 8 Господи Боже на Силите, кой е могъщ Господ като Тебе? Твоята вярност Те окръжава.
\par 9 Ти владееш над надигането на морето; Когато се подигат вълните му, Ти ги укротяваш.
\par 10 Ти си съкрушил Египет като някого смъртно ранен; С мощната си мишца си разпръснал враговете Си.
\par 11 Твои са небесата, Твоя е земята; Вселената и всичко що има в нея - Ти си ги основал.
\par 12 Север и юг - Ти си ги създал; Тавор и Ермон се радват в името Ти.
\par 13 Ти имаш крепка мишца; Силна е ръката Ти, и издигната десницата Ти.
\par 14 Правда и правосъдие са основа на престола Ти; Милост и истина ходят пред Твоето лице.
\par 15 Блажени людете, които познават възклицанието на тръбите; Та ходят, Господи, в светлината на Твоето лице.
\par 16 В Твоето име се радват всеки ден, И с правдата Ти се въздигат;
\par 17 Защото Ти си славата на силата им; И с Твоето благоволение ще се въздигне нашият рог.
\par 18 Понеже на Господа принадлежи да бъде наша защита, И на Светия Израилев да бъде наш Цар.
\par 19 Тогава Ти говори на светиите Си чрез видение, Като каза: Възложих на един силен да бъде помощ, Възвисих едного избран между людете.
\par 20 Намерих слугата Си Давида; Със светото Си миро го помазах.
\par 21 Ръката Ми ще го поддържа, И мишцата Ми ще го укрепява.
\par 22 Неприятелят няма да го изнудва, Нито предадения на нечестие ще го наскърби.
\par 23 Но Аз ще съкруша пред него противниците му, И ще поразя ония, които го мразят.
\par 24 А верността Ми и милостта Ми ще бъдат с него; И с Моето име ще се издигне рогът му.
\par 25 Тоже ще туря ръката му над морето, И десницата му над реките.
\par 26 Той ще извика към Мене: Отец ми си, Бог мой и спасителната ми канара.
\par 27 При това Аз ще го поставя в положение на първороден, По-горе от земните царе.
\par 28 Вечно ще пазя милостта Си за него; И завета Ми ще бъде верен спрямо него.
\par 29 Също и потомството му ще направя да продължава до века, И престолът му като дните на небето.
\par 30 Чадата му ако оставят закона Ми, И не ходят в съдбите Ми,
\par 31 Ако престъпят повеленията Ми. И не пазят заповедите Ми, -
\par 32 Тогава ще накажа§ с тояга престъпленията им, И с бич беззаконията им;
\par 33 Но милостта Си не ще оттегля от него, Нито ще изневеря на верността Си.
\par 34 Няма да наруша завета Си, Нито ще променя това що е излязло из устните Ми.
\par 35 За едно нещо се заклех в светостта Си. И няма да излъжа Давида,
\par 36 Че потомството му ще трае до века, И престолът му като слънцето пред мене,
\par 37 Като луната, която е утвърдена до века, И е вярна свидетелка на небето. (Села.)
\par 38 Но Ти си отхвърлил помазаника Си, Отказал си се от него, и си му се разгневил.
\par 39 Погнусил си се от завета със слугата Си; Унизил си короната му до земята.
\par 40 Съсипал си всичките му огради; Превърнал си крепостта му в развалини. Да! делото на ръцете ни утвъждавай го.
\par 41 Разграбват го всички, които минават по пътя; Стана за укор на съседите си.
\par 42 Възвисил си десницата на противниците му; Зарадвал си всичките му неприятели.
\par 43 Още си упътил острото на меча му, И не си го укрепил в боя.
\par 44 Направил си да престане блясъкът му, И тръшнал си престола му на земята.
\par 45 Съкратил си дните на младостта му; Покрил си го със срам. (Села.)
\par 46 До кога, Господи? ще се криеш ли винаги? Ще гори ли като огън гневът Ти?
\par 47 Помни колко е кратко времето ми; За каква суета си създал всичките човешки чада!
\par 48 Кой човек ще живее без да види смърт, И ще избави душата си от ръката на преизподнята? (Села.)
\par 49 Где са предишните Твои милости, Господи, Които с клетва си обещал на Давида във верността Си?
\par 50 Помни, Господи, как са укорявани слугите Ти, Как нося в пазухата си укор от толкова многочислени племена,
\par 51 С който враговете Ти, Господи, укоряваха, С който укоряваха Постъпките на Твоя помезаник .
\par 52 Благословен да бъде Господ до века. Ами и амин!

\chapter{90}

\par 1 (По слав. 89). Молитва на Божия човек Моисей. Господи, Ти си бил нам обиталище из род в род,
\par 2 Преди да се родят планините, И да си дал съществувание на земята и вселената, От века и до века Ти си Бог.
\par 3 Обръщаш човека на пръст, И казваш: Върнете се човешки чада.
\par 4 Защото хиляда години са пред Тебе Като вчерашния ден, който е преминал, И като нощна стража.
\par 5 Като с порой ги завличаш; те стават като сън; Заран са като трева, която пораства;
\par 6 Заран цъфти и пораства; Вечер се окосява и изсъхва.
\par 7 Защото довършваме се от Твоя гняв, И от негодуванието Ти сме смутени.
\par 8 Положил си беззаконията ни, пред Себе Си, Скришните ни грехове в светлината на лицето Си
\par 9 Понеже всичките ни дни преминават с гнева Ти. Свършваме годините си като въздишка.
\par 10 Дните на живота ни са естествено седемдесет години Или даже, гдето има сила, осемдесет години, Но най-добрите от тях са труд и скръб, Защото скоро прехождат и ние отлитаме.
\par 11 Кой знае силата на гнева Ти И на негодуванието Ти според дължимия на Тебе страх?
\par 12 Научи ни така да броим дните си Щото да си придобием мъдро сърце.
\par 13 Върни се, Господи; до кога? И дано се разкаеш за скърбите на слугите Си.
\par 14 Насити ни рано с милостта Си, За да се радваме и веселим през всичките си дни.
\par 15 Развесели ни съразмерно с дните, в които си ни наскърбявал. И с годините, в които сме виждали зло.
\par 16 Нека се яви Твоето дело на слугата Ти, И Твоята слава върху чадата им.
\par 17 И нека бъде върху нас благоволението на Господа нашия Бог, да ни ръководи; И утвърждавай за нас делото на ръцете ни; Да! делото на ръцете ни утвърждавай го.

\chapter{91}

\par 1 (По слав. 90). Псалом. Песен за съботния ден. Който живее под покрива на Всевишния, Той ще пребъдва под сянката на Всемогъщия.
\par 2 Ще казвам за Господа: Той е прибежище мое и крепост моя, Бог мой, на Когото уповавам.
\par 3 Защото Той ще те избавя от примката на ловеца И от гибелен мор.
\par 4 С перата Си ще те покрива; И под крилата Му ще прибегнеш; Неговата вярност е щит и закрила.
\par 5 Няма да се боиш от нощен страх, От стрелата, която лети денем,
\par 6 От мор, който ходи в тъмнина, От погибел, която опустошава всред пладне.
\par 7 Хиляда души ще падат от страната ти, И десет хиляди от десницата ти, Но до тебе няма да се приближи.
\par 8 Само с очите си ще гледаш, И ще видиш възмездието на нечестивите
\par 9 Понеже ти си казал: Господ е прибежище мое, И си направил Всевишния обиталището си,
\par 10 Затова няма да те сполети никакво зло, Нито ще се приближи язва до шатъра ти.
\par 11 Защото ще заповяда на ангелите Си за тебе Да те пазят във всичките ти пътища.
\par 12 На ръце ще те дигат, Да не би да удариш о камък ногата си.
\par 13 Ще настъпиш лъв и аспид; Ще стъпчеш млад лъв и змия.
\par 14 Понеже той е положил в Мене любовта си, казва Господ, Затова ще го избавя; Ще го поставя в безопасност, защото е познал името Ми.
\par 15 Той ще Ме призове, и Аз ще го послушам; С него ще съм, когато е в бедствие; ще го избавя и ще го прославя.
\par 16 Ще го наситя с дългоденствие, И ще му покажа спасението, което върша.

\chapter{92}

\par 1 (По слав. 91). Псалом. Песен за съботния ден. Добро е да славословим Господа И да пеем хваление на Твоето име, Всевишни,
\par 2 Да възвестяваме на ранина милосърдието Ти, И верността Ти всяка нощ,
\par 3 С десетострунен инструмент и с псалтир, С тържествена мелодия на арфа;
\par 4 Защото си ме развеселил, Господи, с деянията Си; С тържествена мелодия на арфа;
\par 5 Колко са велики Твоите дала, Господи! Твърде дълбоки са мислите Ти.
\par 6 Скотски човек не знае това, Нито го разбира безумен,
\par 7 Че нечестивите изникват като тревата, И всички, които вършат беззаконие, цъфтят, Само за да се изтребят вечно.
\par 8 Но Ти, Господи, до века си на високо,
\par 9 Защото, ето, враговете Ти ще погинат; Ще се разпръснат всички, които вършат беззаконие.
\par 10 Но моя рог Ти ще въздигнеш като рог на дивия вол; Аз ще бъда помазан с прясно миро;
\par 11 И окото ми ще види повалянето на ония, които ме причакват; Ушите ми ще чуят за възмездието на злодейците, които се дигат против мене.
\par 12 Праведният ще цъфти като палма, Ще расте като кедър в Ливан;
\par 13 Насадени в дома Господен Ще цъфтят в дворовете на нашия Бог.
\par 14 Ще бъдат плодоносни и в дълбока старост, Ще бъдат сочни и зелени;
\par 15 За да възвестят, че е праведен Господ, Моята канара, у Когото няма неправда.

\chapter{93}

\par 1 (По слав. 92). Господ царува; облечен е с величие; Облечен е Господ и опасан с мощ; Още и вселената е утвърдена така щото да не може да се поклати.
\par 2 От векове е утвърден Твоят престол; Ти си от вечността.
\par 3 Господи, пороите издигнаха, Пороите издигнаха гласа си; Пороите издигнаха бученето си.
\par 4 Господ, Който е на високо. Е по-силен от гласовете на големи води, От силните морски вълни.
\par 5 Твоите свидетелства са твърде верни; На Твоя дом, Господи, подобава светост за винаги.

\chapter{94}

\par 1 (По слав. 93). Господи Боже, Кому принадлежи отмъщението, Господи, кому принадлежи отмъщението, възсияй.
\par 2 Издигни се, Ти Съдия на земята, Отдай на горделивите това, което им се пада.
\par 3 Господи, до кога нечестивите, До кога нечестивите ще тържествуват?
\par 4 Те бъбрят, говорят надменно; Всички, които вършат беззаконие, се хвалят.
\par 5 Те съкрушават людете Ти, Господи, И притесняват наследството Ти;
\par 6 Убиват вдовицата и чужденеца, И умъртвяват сирачетата.
\par 7 И казват: Господ няма да види, Нито ще обърне внимание Якововият Бог.
\par 8 Разсъдете, вие безумни между людете! Вие глупави, кога ще поумнеете? -
\par 9 Оня, Който е поставил ухото не чува ли? Който е създал окото, не вижда ли?
\par 10 Оня, Който вразумява народите, Който учи човека знание, Не изобличава ли?
\par 11 Господ знае, че човешките мисли са лъх.
\par 12 Блажен оня човек, когото Ти, Господи вразумяваш, И когото учиш от закона Си,
\par 13 За да го успокояваш през дните на злочестието, Докато се изкопае ров за нечестивия.
\par 14 Защото Господ не ще отхвърли людете Си, Нито ще остави наследството Си;
\par 15 Понеже съдбата пак ще се съобразява с правдата, И всички, които са с прави сърца, ще я последват.
\par 16 Кой ще стане за мене против злодейците Кой ще стане с мене против ония които вършат беззаконие?
\par 17 Ако не беше ми помогнал Господ, Душата ми без малко би се преселила в мълчанието.
\par 18 Когато казах: Подхлъзва се ногата ми, Тогава, Господи, Твоята милост ме подпря.
\par 19 Всред множеството грижи на сърцето ми Твоите утешения веселят душата ми.
\par 20 Ще има ли съобщение с Тебе седалището на беззаконието, Което е хитро да върши зло чрез закон?
\par 21 Те се опълчват против душата на праведния И осъждат невинна кръв.
\par 22 Но Господ е високата моя кула, И Бог мой е канара, при която прибягвам.
\par 23 Той ще обърне върху тях собственото им беззаконие, И ще ги отсече в нечестието им; Господ нашият Бог ще ги отсече.

\chapter{95}

\par 1 (По слав. 94). Дойдете, да запеем на Господа, Да възкликнем към спасителната ни Канара.
\par 2 Да застанем пред Него със славословие. С псалми да възкликнем на Него,
\par 3 Защото Господ е велик Бог, И велик цар над всички богове.
\par 4 В неговата ръка са земните дълбочини; И височините на планините са Негови.
\par 5 Негово е морето, дори Той го е направил; И ръцете Му създадоха сушата.
\par 6 Дойдете да се поклоним и да припаднем, Да коленичим пред Господа нашия Създател;
\par 7 Защото Той е наш Бог. И ние сме люде на пасбището Му и овце на ръката Му, Днес, ако искате да слушате гласа Му,
\par 8 Не закоравявайте сърцата си както в Мерива. Както в деня, когато Ме изпитахте в пустинята,
\par 9 Когато бащите ви Ме изпитаха, Опитаха Ме и видяха каквото сторих.
\par 10 Четиридесет години негодувах против това поколение, И рекох: Тия люде се заблуждават в сърце, И не са познали Моите пътища;
\par 11 Затова се заклех в гнева Си, Че няма да влязат в Моята почивка.

\chapter{96}

\par 1 (По слав. 95). Пейте Господу нова песен, Пейте Господу, всички земи.
\par 2 Пейте, Господу благославяйте името Му, Благовествувайте из ден в ден извършеното от Него избавление.
\par 3 Възвестявайте между народите славата Му, Между всичките племена чудесните Му дела.
\par 4 Защото велик е Господ и твърде достохвален, Достопочитаем е повече от всичките богове.
\par 5 Защото всичките богове на племената са нищожества; А Иеова е направил небесата.
\par 6 Пред Него са блясък и величие, Сила и красота в светилището Му.
\par 7 Отдайте Господу, всички родове на племената, Отдайте Господу слава и сила;
\par 8 Отдайте Господу славата дължима на името Му; Принесете приноси и влезте в дворовете Му;
\par 9 Поклонете се Господу в света премяна; Треперете пред Него всички земи.
\par 10 Кажете между народите: Господ царува; А при това вселената е утвърдена та да не може да се поклати. Той ще съди племената с правота.
\par 11 Нека се веселят небесата и нека се радва земята. Нека бучи морето и всичко що има в него.
\par 12 Нека се развеселят полетата и всичко, което е на тях: Тогава ще пеят с радост всичките дървета и гората
\par 13 Пред Господа, защото Той иде. Защото иде да съди земята; Ще съди света с правда. И племената във верността Си.

\chapter{97}

\par 1 (По слав. 96). Господ царува, нека се радва земята; Нека се веселят множеството острови.
\par 2 Облак и мрак са около Него; Правда и съд са основа на престола Му.
\par 3 Огън отива пред Него. И изгаря противниците Му отвред.
\par 4 Светкавиците Му осветляват вселената; Земята вижда и трепери.
\par 5 Планините се топят като восък от присъствието Господно; От присъствието на Господа на цялата земя.
\par 6 Небесата възвестяват правдата Му; И всичките племена виждат славата Му
\par 7 Нека се посрамят всички, които служат на изваяните идоли, Които се хвалят с кумирите; Поклонете се, Нему всички богове.
\par 8 Чу Сион и се развесели, И Юдовите дъщери се зарадваха, Поради Твоите съдби, Господи.
\par 9 Защото Ти, Господи, си височайши над цялата земя, Превъзвишен си над всичките богове.
\par 10 Вие, които любите Господа мразите злото; Той пази душите на светиите Си, Избавя ги от ръката на нечестивите.
\par 11 Виделина се сее за праведния, И веселие за ония, които са с прави сърца.
\par 12 Веселете се в Господа вие праведни, И възхвалявайте спомена на Неговата светост.

\chapter{98}

\par 1 (По слав. 97). Пейте Господу нова песен, защото Той извърши чудесни дела: Неговата десница и Неговата света мишца Му спечелиха победа.
\par 2 Господ изяви победата Си, Откри правдата Си пред народите.
\par 3 Спомни милостта Си и верността Си към Израилевия дом; Всичките земни краища видяха спасението извършено от нашия Бог.
\par 4 Възкликнете Господу, всички земи, Запейте и радвайте се, да! пейте хваления.
\par 5 Славословете Господа с арфа, С арфа и с глас на псалмопеене.
\par 6 С тръби и с глас на рог Радостно викайте пред Царя Господа.
\par 7 Нека бучи морето и всичко що има в него, Вселената и ония, които живеят в нея;
\par 8 Реките нека ръкопляскат, Нека се радват заедно и хълмовете,
\par 9 Пред Господа; защото иде да съди земята; Ще съди вселената с правда, И племената с правота.

\chapter{99}

\par 1 (По слав. 98). Господ царува; нека треперят племената; Той обитава между херувимите; нека се потресе земята.
\par 2 Господ е велик в Сион, И високо е издигнат над всичките племена.
\par 3 Нека славословят Твоето велико и страшно име; Бог е свет.
\par 4 И силата на царя обича правосъдието; Ти утвърждаваш правота; Ти извършваш правосъдие и правда в Якова.
\par 5 Възвишавайте Господа нашия Бог. И кланяйте се пред подножието Му; Той е свет.
\par 6 Моисей и Аарон бяха между свещениците Му, И Самуил между призоваващите името Му; Те призоваваха Господа, и Той ги слушаше.
\par 7 В облачния стълб Той им говореше; Те опазиха сведетелствата Му И повеленията, които им даде.
\par 8 Господи Боже наш, Ти си ги слушал; Ти си им бил Бог опростител, Макар и мъздовъздател за делата им.
\par 9 Възвишавайте Господа нашия Бог, И кланяйте се в светия Му хълм, Защото Господ нашият Бог е свет.

\chapter{100}

\par 1 (По слав. 99). Хвалебен псалом. Възкликнете на Господа, всички земи.
\par 2 Служете Господу с веселие; Дойдете пред Него с радост.
\par 3 Познайте, че Господ е Бог; Той ни е направил, и ние сме Негови; Негови люде сме и овце на пасбището Му.
\par 4 Влезте в портите Му със славословие. И в дворовете Му с хваление; Славословете Го и благославяйте името Му.
\par 5 Защото Господ е благ; милостта Му трае до века. И верността Му из род в род.

\chapter{101}

\par 1 (По слав. 100). Давидов псалом. Милост и правосъдие ще възпея; На Тебе, Господи, ще пея хваления.
\par 2 Ще вниквам в пътя на непорочността. Кога ще дойдеш при мене? Ще ходя с незлобиво сърце всред дома си.
\par 3 Няма да положа пред очите си нещо подло; Мразя работата на изневерниците; Тя няма да се прилепи до мене.
\par 4 Развратено сърце ще бъде отхвърлено от мене; Нищо нечестиво не ще познавам.
\par 5 Който клевети скришно съседа си, него ще погубя; Който има горделиво око и надигнато сърце, него ще да търпя.
\par 6 Очите ми ще бъдат над верните на земята, за да живеят с мене; Който ходи непорочен в пътя, той ще ми бъде служител.
\par 7 Който постъпва коварно, няма да живее вътре в дома ми; Който говори лъжа, няма да се утвърди пред очите ми.
\par 8 Всяка заран ще погубвам всичките нечестиви на земята, За да изтребя от града Господен всички, които вършат беззаконие.

\chapter{102}

\par 1 (По слав. 101). Молитва на скърбящия, когато тъжи и излива жалбата си пред Господа. Господи, послушай молитвата ми, И викът ми нека стигне до Тебе.
\par 2 Не скривай лицето Си от мене; В деня на утеснението ми приклони ухото Си към мене; В деня, когато Те призова, послушай ме незабавно.
\par 3 Защото дните ми изчезват като дим, И костите ми изгарят като огнище.
\par 4 Поразено е сърцето ми и изсъхнало като трева, Защото забравям да ям хляба си.
\par 5 Поради гласа на охкането ми Костите ми се прилепват за кожата ми.
\par 6 Приличам на пеликан в пустиня, Станал съм като бухал в развалини.
\par 7 Лишен от сън станал съм като врабче Усамотено на къщния покрив.
\par 8 Всеки ден ме укоряват неприятелите ми; Ония, които свирепеят против мене проклинат с името ми.
\par 9 Защото ядох пепел като хляб, И смесих питието си със сълзи,
\par 10 Поради негодуванието Ти и гнева Ти; Защото, като си ме дигнал, си ме отхвърлил
\par 11 Дните ми са като уклонила се сянка по слънчев часовник, И аз изсъхвам като трева.
\par 12 Но Ти, Господи, до века седиш Цар, И споменът Ти из род в род.
\par 13 Ти ще станеш и ще се смилиш за Сион; Защото е време да му покажеш милост. Да! определеното време дойде.
\par 14 Защото слугите Ти копнеят за камъните му, И милеят за пръстта му.
\par 15 И тъй, народите ще се боят от името Господно, И всичките земни царе от славата Ти.
\par 16 Защото Господ е съградил Сион, Той се е явил в славата Си,
\par 17 Той е погледнал благосклонно на молитвата на лишените, И не е презрял молбата им.
\par 18 Това ще се напише на за бъдещето поколение; И люде, които ще се създадат, ще хвалят Господа.
\par 19 Защото Той надникна от Своята света височина, От небето Господ погледна на земята,
\par 20 За да чуе въздишките на затворените, Да освободи осъдените на смърт;
\par 21 За да възвестят името на Господа в Сион, И хвалата Му в Ерусалим,
\par 22 Когато се съберат заедно племената и царствата За да слугуват на Господа.
\par 23 Той намали силата ми всред пътя; Съкрати дните ми.
\par 24 Аз рекох: Да ме не грабнеш, Боже мой, в половината на дните ми;
\par 25 Отдавна Ти, Господи, си основал земята, И дело на твоите ръце са небесата.
\par 26 Те ще изчезнат, а Ти ще пребъдваш; Да! Те всички ще овехтеят като дреха; Като облекло ще ги смениш, и ще бъдат изменени.
\par 27 Но Ти си същият, И Твоите години няма да се свършат.
\par 28 Чадата на слугите Ти ще се установят, И потомството им ще се утвърди пред Тебе.

\chapter{103}

\par 1 (По слав. 102). Давидов псалом. Благославяй, душе моя, Господа, И всичко що е вътре в мене нека хвали светото Му име.
\par 2 Благославяй, душе моя, Господа, И не забравяй не едно от всичките Му благодеяния.
\par 3 Той е, Който прощава всичките ти беззакония, Изцелява всичките ти болести;
\par 4 Който изкупва от рова живота ти, Венчава те с милосърдие и благи милости;
\par 5 Който насища с блага душата ти ти, Тъй щото младостта ти се подновява като на орел.
\par 6 Господ извършва правда и правосъдие. За всичките угнетявани.
\par 7 Направи Моисея да позное пътищата Му, И израилтяните делата Му.
\par 8 Жалостив и милостив е Господ, Дълготърпелив и многомилостив.
\par 9 Не ще изобличава винаги, Нито ще държи гняв до века.
\par 10 Не е постъпил с нас според греховете ни, Нито е въздал нам според беззаконието ни.
\par 11 Защото колкото е високо небето от земята, Толкова голяма е милостта Му към ония, които Му се боят,
\par 12 Колкото отстои изток от запад, Толкова е отдалечил от нас престъпленията ни.
\par 13 Както баща жали чадата си, Така Господ жали ония, които Му се боят.
\par 14 Защото Той познава нашия състав, Помни, че ние сме пръст.
\par 15 Дните на човека са като трева; Като полски цвят, така цъфти.
\par 16 Защото както преминава вятърът над него, и няма го, И мястото му го не познава вече.
\par 17 Но милостта на Господа е от века и до века върху ония, които Му се боят. И правдата Му върху внуците
\par 18 На ония, които пазят завета Му, И помнят заповедите Му, за да ги изпълняват.
\par 19 Господ е поставил престола Си на небето; И неговото царство владее над всичко.
\par 20 Благославяйте Господа, вие ангели Негови, Мощни със сила, които изпълняват словото Му, Като слушате гласа на словото Му
\par 21 Благославяйте Господа, всички Негови войнства, Негови служители, които изпълнявате волята Му.
\par 22 Благославяйте Господа, всички Негови дела. Във всяко място на владението Му. Благославяй душе моя, Господа.

\chapter{104}

\par 1 (По слав. 103) Благославяй, душе моя, Господа. Господи Боже мой, Ти си твърде велик С блясък и величие си облечен, -
\par 2 Ти, Който се обличаш със светлина като с дреха, И простираш небето като завеса;
\par 3 Който устрояваш високите Си обиталища над водите, Правиш облаците Своя колесница И вървиш с крилата на вятъра;
\par 4 Който правиш ангелите Си силни като ветровете. И слугите Си като огнения пламък;
\par 5 Който си положил земята на основата й, За да се не поклати за вечни времена.
\par 6 Покрил си я с морето като с дреха; Водите застанаха над планините.
\par 7 От Твоето смъмряне те побягнаха, От гласа на гърма Ти се спуснаха на бяг
\par 8 Издигаха се планините, снишаваха се долините. На мястото, което беше определил за тях.
\par 9 Положил си предел на водите, за да не могат да преминат, Нито да се върнат пак да покрият земята.
\par 10 Ти си, Който изпращаш извори в доловете За да текат между планините.
\par 11 Напояват всичките полски зверове; С тях дивите осли утоляват жаждата си:
\par 12 При тях небесните птици обитават И пият между клончетата.
\par 13 Ти си, Който поиш планините от високите Си обиталища, Тъй щото от плода на Твоите дела се насища земята;
\par 14 Правиш да никне трева за добитъка, И зеленчук за потреба на човека, За да изважда храна от земята,
\par 15 И вино, което весели сърцето на човека, И прави да лъщи лицето му повече от дървено масло, И хляб, който уякчава сърцето на човека.
\par 16 Великолепните дървета се наситиха, Ливанските кедри, които Господ е насадил,
\par 17 Гдето птиците си свиват гнезда, И елхите са жилище на щърка;
\par 18 Високите планини са на дивите кози, Канарите са прибежище на дивите зайци.
\par 19 Той е определил луната, за да показва времената; Слънцето знае кога да залязва.
\par 20 Спущаш тъмнина, и настава нощ, Когато всичките горски зверове се разхождат.
\par 21 Лъвчетата реват за лов, И търсят от Бога храна.
\par 22 Изгрее ли слънцето, те си отиват И лягат в рововете си.
\par 23 Човек излиза на работата си И на труда си до вечерта.
\par 24 Колко са многовидни Твоите дела, Господи! С мъдрост си направил всичките; Земята е пълна с твоите творения.
\par 25 Ето голямото и пространно море, Гдето има безбройни пълзящи животни, Животни малки и големи.
\par 26 Там плуват корабите; Там е и чудовището, което си създал да играе в него.
\par 27 Всички тия от Тебе очакват Да им дадеш на време храната.
\par 28 Каквото им даваш те го събират; Отваряш ръката Си, и те се насищат с блага,
\par 29 Скриеш ли лицето Си, те се смущават; Прибираш ли лъха им, те умират И връщат се в пръстта си.
\par 30 Изпращаш ли Духа Си, те се създават; И подновяваш лицето на земята.
\par 31 Нека трае до века славата Господна; Нека се радва в делата Си Господ,
\par 32 Който, кога гледа на земята, тя трепери, Кога се допира до планините, те димят.
\par 33 Ще пея Господу докато съм жив; Ще славословя моя Бог докле съществувам.
\par 34 Да Му бъде приятно моето размишление; Аз ще се веселя в Господа.
\par 35 Нека се довършат грешните от земята, И нечестивите да ги няма вече. Благославяй, душе моя, Господа. Алилуя.

\chapter{105}

\par 1 (По слав. 104). Славословете Господа; призовавайте името Му; Възвестявайте между племената делата Му.
\par 2 Пейте Му, славословете Го; Говорете за всичките Му чудесни дела.
\par 3 Хвалете се с Неговото свето име; Нека се весели сърцето на ония, които търсят Господа.
\par 4 Търсете Господа и Неговата сила; Търсете лицето Му винаги.
\par 5 Помнете чудесните дела, които е извършил. Знаменията Му и съдбите на устата Му,
\par 6 Вие потомци на слугата Му Авраама, Чада Яковови, Негови избрани.
\par 7 Той е Господ нашият Бог, Чиито съдби са по цялата земя.
\par 8 Всякога помни завета Си; Словото е заповядал да стои за хиляда поколения,
\par 9 Което изговори на Авраама, И клетвата, с която се закле на Исаака,
\par 10 Която утвърди на Якова за закон, На Израиля за вечен завет.
\par 11 Като рече: На тебе ще дам Ханаанската земя За дял на наследството ви.
\par 12 Когато те бяха още малко на брой Да! малцина и пришелци в нея,
\par 13 И се скитаха от народ в народ, От едно царство в други люде,
\par 14 Той не остави никого да им напакости, Дори заради тях изобличи царе,
\par 15 Като каза: Да не докачите помазаните Ми, И да не сторите зло на пророците Ми
\par 16 После призова глад на земята, Строши всяка подпорка от хляб.
\par 17 Изпрати пред тях човека Иосифа, Който бе продаден като роб.
\par 18 Стиснаха нозете му с окови; Душата му участвуваше в притискането от желязото,
\par 19 Докато дойде време да се изпълни думата му; Защото словото Господно го изпитваше.
\par 20 Царят прати та го развърза, - Управителят на племена, - та го освободи.
\par 21 Постави го господар на дома си, И управител на всичкия си имот,
\par 22 За да връзва първенците му по волята си, И да поучава старейшините му на мъдрост.
\par 23 Тогава Израил дойде в Египет, Да! Яков се пресели в Хамовата земя;
\par 24 Гдето Господ умножи людете Си много, И направи го по-силен от противниците им.
\par 25 Обърна сърцето им да мразят людете Му. Да постъпват коварно със слугите Му
\par 26 Прати слугата Си Моисея, И Аарона, когото бе избрал.
\par 27 Които извършиха всред тях знаменията Му И чудесата Му в Хамовата земя.
\par 28 Той изпрати тъмнина и причини мрак, Дано не се възпротивят на думите Му.
\par 29 Превърна водите им в кръв, И измори рибите им.
\par 30 Земята им кипна с жаби Дори до вътрешните стаи на царете им.
\par 31 Той рече, и дойдоха рояци мухи, И въшки по всичките им предели.
\par 32 Даде им град вместо дъжд, И пламенен огън в земята им.
\par 33 Порази тъй също лозята им и смоковниците им, И изпочупи всичките дървета в пределите им.
\par 34 Рече, та дойдоха скакалци И безчислени гъсеници,
\par 35 Които изпоядоха всичката трева по земята им; И изпоядоха плода на нивите им.
\par 36 Порази и всичките първородни в земята им, Първака на силата на всички тях.
\par 37 И изведе людете Си със сребро и злато; И нямаше ни един между племената им, който се спъваше по пътя.
\par 38 Развесели се Египет, когато си излязоха; Защото страх от тях бе го нападнал.
\par 39 Разпростря облак да ги покрива. И огън да им свети нощем.
\par 40 Те поискаха и Той им докара пъдпъдъци, И с небесния хляб ги насити.
\par 41 Разцепи канарата, и бликнаха води, Потекоха в безводните места като река.
\par 42 Защото си припомни Своето свето обещание Към слугата Си Авраама.
\par 43 Така изведе людете Си с веселие, Избраните Си с пеене.
\par 44 Даде им земите на народите; И те усвоиха плода за който племената бяха се трудили.
\par 45 За да пазят Неговите повеления, И да изпълняват законите Му. Алилуя.

\chapter{106}

\par 1 (По слав. 105). Алилуя. Славете Господа, защото е благ. Защото неговата милост трае до века.
\par 2 Кой може да изкаже мощните дела на Господа, Или да разгласи всичките Негови хвали?
\par 3 Блажени ония, които пазят правосъдие; Блажен оня, който върши правда на всяко време.
\par 4 Помни ме, Господи, с благоволението, което питаеш към Людете Си; Посети ме със спасението Си;
\par 5 За да видя благоденствието на Твоите избрани, За да се радвам във веселието на народа Ти, За да се хваля заедно с Твоето наследство.
\par 6 Съгрешихме ние и бащите ни, Беззаконие и нечестие сторихме.
\par 7 Бащите ни не разсъждаваха за Твоите чудесни дела в Египет, Не си спомняха многото Твои милости, Но се възпротивиха при морето, при Червеното море.
\par 8 При все това Бог ги избави заради името Си, За да направи познато могъществото Си.
\par 9 Смъмра Червеното море, и то изсъхна; И така ги преведе през дълбочините като през пасбище,
\par 10 И ги спаси от ръката на ненавистника им, И ги изкупи от ръката на неприятеля.
\par 11 Водите покриха противниците им; Не остана ни един от тях.
\par 12 Тогава повярваха думите Му, Пееха хвалата Му.
\par 13 Но скоро забравиха делата Му, Не чакаха изпълнението на намерението Му,
\par 14 Но се полакомиха твърде много в пустинята, И изпитаха Бога в безводната страна;
\par 15 И Той им даде това, което искаха; Прати, обаче, мършавост на душите им.
\par 16 Също и на Моисея те завидяха в стана. И на Господния светия Аарон.
\par 17 Земята се затвори та погълна Датана, И покри Авироновата дружина;
\par 18 И огън се запали в дружината им; Пламък изгори нечестивите.
\par 19 Те направиха теле в Хорив, И поклониха се на излеян идол;
\par 20 Така размениха Славата си Срещу подобие на вол, който яде трева!
\par 21 Забравиха своя избавител Бог, Който беше извършил велики дела в Египет,
\par 22 Чудесни дела в Хамовата земя, Страшни неща около Червеното море.
\par 23 Затова Той каза, че ще ги изтреби; Само че избраният му Моисей застана пред Него в пролома За да отвърне гнева Му, да не би да ги погуби.
\par 24 Дори те презряха желаната земя, Не повярваха Неговото слово,
\par 25 А пороптаха в шатрите си, И не послушаха гласа на Господа.
\par 26 Затова Той им се закле, Че ще ги повали в пустинята,
\par 27 И че ще повали потомството им между народите, И ще ги разпръсне по разни страни,
\par 28 Тоже те се прилепиха към Ваалфегора, И ядоха жертви принесени на мъртви богове.
\par 29 И тъй, предизвикаха Бога с делата си До толкова щото язвата направи пролом между тях.
\par 30 Но стана Финеес и извърши посредничество, Та язвата престана;
\par 31 И това му се вмени за правда Из род в род до века.
\par 32 Също и при водите на Мерива те Го разгневиха, Така щото стана зле с Моисея поради тях;
\par 33 Защото се възбунтуваха против Духа Му, Та Моисей говори несмислено с устните си.
\par 34 При това, те не изтребиха племената Според както Господ им бе заповядал,
\par 35 Но се смесиха с тия народи, И се научиха на техните дела;
\par 36 Тъй щото служиха на идолите им, Които станаха примка за тях.
\par 37 Да! Синовете и дъщерите си Принесоха в жертва на бесовете,
\par 38 И проляха невинна кръв, кръвта на синовете си и на дъщерите си, Които пожертвуваха на ханаанските идоли; И земята се оскверни от кръвопролития.
\par 39 Така те се оскверниха от делата си, И блудствуваха в деянията си.
\par 40 Затова гневът на Господа пламна против людете Му И Той се погнуси от наследството Си.
\par 41 Предаде ги в ръцете на народите; И завладяха ги ненавистниците им.
\par 42 Неприятелите им още ги притесняваха; И те останаха подчинени под ръката им.
\par 43 Много пъти Той ги избавя; Но, понеже намеренията им бяха бунтовнически, Затова се и унищожиха поради беззаконието си.
\par 44 Въпреки това, обаче, Той погледна на утеснението им, Когато чу вика им;
\par 45 Спомни си за тях Своя завет, И разкая се според голямата Си милост;
\par 46 Тоже стори да ги съжаляват Всички, които ги бяха пленили.
\par 47 Избави ни, Господи Боже наш, И събери ни измежду народите, За да славословим Твоето свето име, И да тържествуваме с Твоята хвала.
\par 48 Благословен да е Господ Израилевият Бог от века до века; И всичките люде да рекат: Амин. Алилуя.

\chapter{107}

\par 1 (По слав. 106). Славете Господа, защото е благ, Защото неговата милост трае до века.
\par 2 Така нека говорят изкупените от Господа, Които Той изкупи от ръката на противника,
\par 3 Като ги събра от страните, От изток и от запад, от север и от юг
\par 4 Едни се скитат по пустинята, по усамотен път, Без да намират населен град
\par 5 Гладни и жадни, Душата им примираше в тях.
\par 6 Тогава извикаха към Господа в бедствието си; И Той ги избави от утеснениеята им,
\par 7 И заведе ги през прав път, За да отидат в населен град
\par 8 Да славословят Господа за Неговата благост, И за чудесните Му дела към човешките чада;
\par 9 Защото насища жадна душа, И гладна душа изпълня с блага.
\par 10 Други седяха в тъмнина и в мрачна сянка, Вързани със скръб и и с желязо,
\par 11 Защото се разбунтуваха против Божиите слова. И презряха съвета на Всевишния.
\par 12 Затова смири сърцето им с труд; Те паднаха и нямаше кой да им помогне.
\par 13 Тогава извикаха към Господа в бедствието си; И Той ги избави от утесненията им;
\par 14 Изведе ги из тъмнината и мрачната сянка. И разкъса оковите им.
\par 15 Да славословят Господа за Неговата благост, И за чудесните Му дела към човешките чада;
\par 16 Защото разби медните порти, И железните лостове сломи.
\par 17 А пък безумните са в скръб поради беззаконните си пътища И поради неправдите си.
\par 18 Душата им се гнуси от всяко ястие, А те се приближават до портите на смъртта.
\par 19 Тогава викат към Господа в бедствието си; И Той ги избавя от утесненията им.
\par 20 Изпраща словото Си та ги изцелява, И ги отървава от ямите, в които лежат.
\par 21 Да славословят Господа за Неговата благост, И за чудесните Му дела към човешките чада;
\par 22 И нека принасят жертви на хвала, И радостно възвестяват делата Му.
\par 23 Ония пък, които слизат на морето в кораби, И вършат работи в големи води,
\par 24 Те виждат делата на Господа, И чудесата Му в дълбочините,
\par 25 Защото, когато заповядва и дига бурния вятър, Който повдига морските вълни,
\par 26 Те се издигат до небесата, и пак се спущат до дълбочините Душата им се топи от бедствие.
\par 27 Люлеят се и политат като пияни, И целият им разсъдък ги напуща.
\par 28 Тогава викат към Господа в бедствието си; И Той ги извежда от утесненията им;
\par 29 Превръща бурята в тишина, И вълните й утихват.
\par 30 Тогава те се веселят защото са утихнали; Така Той ги завежда на желаното от тях пристанище.
\par 31 Да славословят Господа за неговата благост, И за чудесните Му дела към човешките чада;
\par 32 Нека Го и възвисяват в събранието на людете, И нека Го хвалят в заседанието на старейшините.
\par 33 Той превръща реки в пустиня, И водни извори в суша,
\par 34 Плодородна земя в солена пустота, Поради нечестието на жителите й.
\par 35 Превръща пустиня във водни езера, И суха земя във водни извори;
\par 36 И там заселва гладните, За да си основават градове за живеене,
\par 37 И сеят ниви и садят лозя, И си добиват плодове и рожба.
\par 38 Той ги и благославя, тъй щото те много се умножават, И не дава да се намалява добитъкът им.
\par 39 Но пак, те се намаляват и се смиряват От угнетение, бедствие и тъга.
\par 40 Той излива презрение върху князете, И ги правят да се скитат в пустиня, гдето няма път;
\par 41 А немотният поставя на високо от неволя, И му дава челяд като стадо.
\par 42 Праведните виждат това и се радват; А всяко беззаконие си затваря устата.
\par 43 Който е мъдър нека внимава на това; И нека размишляват човеците за Господните милости.

\chapter{108}

\par 1 (По слав. 107). Песен. Давидов псалом. Непоколебимо е сърцето ми, Боже; Ще пея, а още ще славословя, с душата си
\par 2 Събуди се псалтирю и арфо; Сам аз ще се събудя на ранина.
\par 3 Ще Те хваля, Господи, между племената; Ще те славословя между народите.
\par 4 Защото Твоята милост е по-велика от небесата, И Твоята вярност стига до облаците.
\par 5 Възнеси се, Боже, над небесата; Славата Ти нека бъде по цялата земя.
\par 6 За да се избавят Твоите възлюбени. Спаси с десницата Си, и послушай ни.
\par 7 Бог говори със светостта Си; затова, аз ще тържествувам; Ще разделя Сихем, ще размеря долината Сикхот;
\par 8 Мой е Галаад, мой е Манасия, Ефрем тоже е защита на главата ми, Юда е скиптър мой;
\par 9 Моав е умивалникът ми, На Едом ще хвърля обувката си, Ще възкликна над филистимската земя.
\par 10 Кой ще ме въведе в укрепения град? Кой ще ме заведе до Едом?
\par 11 Не Ти ли, Боже, Който си ни отхвърлил, И не излизаш вече, о Боже, с войските ни?
\par 12 Помогни ни срещу противника, Защото суетна е човешката помощ.
\par 13 Чрез Бога ще вървим юнашки, Защото Той е, Който ще стъпче противниците ни.

\chapter{109}

\par 1 (По слав. 108) За първия певец. Давидов псалом. Недей мълча, Боже, хвало моя;
\par 2 Защото нечестиви уста и уста коварни се отвориха срещу мене, Говориха против мене с лъжлив език;
\par 3 Обиколиха ме тъй също с думи на омраза, И воюват против мене без причина.
\par 4 За отплата на любовта ми те ми станаха противници; Но аз все съм на молитва.
\par 5 И въздадоха ми зло за добро, И омраза за любовта ми.
\par 6 Господи, постави нечестив човек над него. И противник нека стои отдясно му.
\par 7 Когато се съди, нека излезе виновен. И молитвата му нека стане грях.
\par 8 Дните му нека бъдат малко; Друг нека вземе чина му.
\par 9 Децата му нека бъдат сираци, И жена му вдовица,
\par 10 Децата му нека се скитат винаги и станат просяци, И далеч от развалените си жилища нека просят хляб.
\par 11 Лихоимецът нека впримчи целият му имот, И чужденци нека разграбват трудовете му.
\par 12 Да няма кой да простре милост към него, Нито кой да пожали сирачетата му.
\par 13 Внуците му нека бъдат отсечени, В идното поколение нека се изличи името им.
\par 14 Нека се помни пред Господа беззаконието на бащите му, И грехът на майка му нека се не изличи;
\par 15 Нека бъдат винаги пред Господа За да отсече помена им от земята,
\par 16 Защото той си науми да показва милост, Но преследваше немотния и беден човек, И съкрушения в сърце, за да ги умъртви.
\par 17 Да! той обича да проклина, и проклетията го стигна; Не му беше драго да благославя, и благословението се отдалечи от него.
\par 18 Да: той обичаше проклетията като своя дреха; И тя влезе като вода във вътрешностите му, И като масло в костите му.
\par 19 Нека му стане като дрехата, в която се увива, И като пояса, с който постоянно се опасва.
\par 20 Това нека бъде въздаянието на противниците ми от Господа, И ония, които говорят зло против душата ми.
\par 21 А Ти, Иеова Господи, застъпвай се за мене заради името Си; Понеже Твоята милост е блага, избави ме,
\par 22 Защото съм сиромах и немотен, И сърцето ми е наранено дълбоко в мене.
\par 23 Преминал съм като уклонила се сянка по слънчев часовник; Изхвърлен съм като скакалец.
\par 24 Колената ми се клатят от пост; И снагата ми губи тлъстината си.
\par 25 И аз им станах за укор; Като ме гледат кимат с глава.
\par 26 Помогни ми, Господи Боже мой, Избави ме според милостта си,
\par 27 За да познаят, че това е твоята ръка, Че Ти си сторил това, Господи.
\par 28 Те нека кълнат, а Ти благославяй; Когато станат те ще се посрамят, а Твоят слуга ще се весели.
\par 29 Нека се облекат противниците ми с позор, И нека се покрият със срама си като с дреха.
\par 30 И аз ще благодаря много на Господа с устата си, Да! между множеството ще Го хваля;
\par 31 Защото Той стои отдясно на немотния За да го избавя от ония, които съдят душата му.

\chapter{110}

\par 1 (По слав. 109). Давидов псалом Иеова рече на моя Господ: Седи отдясно Ми Докле положа враговете ти за твое подножие.
\par 2 Господ ще простре от Сиона скиптъра на силата ти; Владей всред враговете си.
\par 3 В деня, когато събереш силата си, твоите люде, ще представят себе си доброволно, в света премяна; Твоите млади ще дойдат при тебе като росата из утробата на зората.
\par 4 Господ се закле, (и не ще се разкае), като каза: Ти си свещеник до века според чина Мелхиседеков.
\par 5 Господ, стоящ отдясно ти, Ще порази царя в деня на гнева си.
\par 6 Ще извърши съд между народите, ще напълни земята с трупове, Ще смаже главата на неприятелите по широкия свят.
\par 7 Ще пие от потока край пътя; Затова ще дигне глава високо.

\chapter{111}

\par 1 (По слав. 110). По еврейски азбучен псалом. Алилуя. Ще славя Господа от все сърце. В съвета на праведниците и всред събранието им.
\par 2 Велики са делата Господни, Изследими от всички, които се наслаждават в тях.
\par 3 Славно и великолепно е Неговото дело; И правдата Му остава до века.
\par 4 Достопаметни направи чудесните Си дела; Благ и милостив е Господ.
\par 5 Даде храна на ония, които Му се боят; Винаги ще помни завета Си.
\par 6 Изяви на людете Си силата на делата Си Като им даде народите за наследство.
\par 7 Делата на ръцете Му са вярност и правосъдие; Всичките Му заповеди са непоколебими;
\par 8 Утвърдени са до вечни векове, Като са направени във вярност и правота.
\par 9 Той изпрати изкупление на людете Си; Постави завета Си за винаги;
\par 10 Началото на мъдростта е страх от Господа; Всички, които се управляват по Него, са благоразумни; Неговата хвала трае до века.

\chapter{112}

\par 1 (По слав. 111). По еврейски азбучен псалом. Алилуя. Блажен оня човек, който се бои от Господа, Който много се възхищава от заповедите Му.
\par 2 Потомството му ще бъде силно на земята; Родът на праведните ще се благослови.
\par 3 Изобилие и богатство ще има в дома му; И правдата му ще трае до века.
\par 4 Виделина изгрява в тъмнината за праведните; Той е благ, и милостив, и праведен.
\par 5 Блазе на човека, който показва милост и дава на заем; Ще поддържа делото си в съда
\par 6 Наистина никога няма да се поклати; Праведният е вечен паметник.
\par 7 От лош слух не ще се бои; Сърцето му е непоколебимо понеже уповава на Господа.
\par 8 Утвърдено е сърцето му; той не ще се бои До тогаз, до когато води повелението на неприятелите си.
\par 9 Разпръсна, даде на сиромасите; Правдата му трае до века; Рогът му ще се издигне на почит.
\par 10 Нечестивият ще види това и ще се наскърби, Ще поскърца със зъби, и ще се стопи; Желаното от нечестивите ще погине.

\chapter{113}

\par 1 (По слав. 112). Алилуя. Хвалете слуги Господни, Хвалете името Господно.
\par 2 Да бъде името Господно благословено От сега и до века.
\par 3 От изгряването на слънцето до захождането му Името Господно е за хваление.
\par 4 Господ е високо над всичките народи; Неговата слава е над небесата.
\par 5 Кой е като Иеова нашият Бог, Който, макар седалището Му и да е на високо,
\par 6 Пак се снисхождава да преглежда Небето и земята,
\par 7 Въздига сиромаха от пръстта И възвишава немотния от бунището,
\par 8 За да го тури да седне с първенци,, Да! с първенците на людете Му, -
\par 9 Който настанява в дома бездетната, И я прави весела майка на деца. Алилуя.

\chapter{114}

\par 1 (По слав. 113). Когато излезе Израил из Египет, Якововият дом из людете другоезични,
\par 2 Юда стана светилище на Бога, Израил Негово владение.
\par 3 Морето видя и побягна; Иордан се възвърна назад;
\par 4 Планините се разиграха като овни, Хълмовете като агнета.
\par 5 Що ти стана, море, та си побягнало? На тебе Иордане, та си се върнал назад?
\par 6 На вас планини, та се разиграхте като овни? На вас хълмове - като агнета?
\par 7 Трепери, земьо, от присъствието Господно, От присъствието на Якововия Бог,
\par 8 Който превърна канарата във воден поток, Кременливия камък във воден извор.

\chapter{115}

\par 1 (По слав. продължение от 113). (9)Не нам, Господи, не нам, Но на Своето име дай слава, Заради милостта си и заради верността Си.
\par 2 (9)Защо да рекат народите: Где е сега техният Бог?
\par 3 (11)Нашият Бог е на небето; Прави всичко що Му е угодно.
\par 4 (12)Техните идоли са сребро и злато, Направа на човешките ръце.
\par 5 (13)Уста имат, но не говорят; Очи имат, но не виждат;
\par 6 (14)Уши имат, но не чуват: Ноздри имат, но не миришат;
\par 7 (15)Ръце имат, но не пипат; Нозе имат, но не ходят; Нито издават глас от гърлото си.
\par 8 (16)Подобни на тях ще станат ония, които ги правят, Както и всеки, който уповава на тях.
\par 9 (17)Израилю, уповавай на Господа; Той е тяхна помощ и щит.
\par 10 (18)Доме Ааронов, уповавайте на Господа; Той е тяхна помощ и щит.
\par 11 (19)Вие, които се боите от Господа, уповавайте на Господа; Той е тяхна помощ и щит.
\par 12 (20)Господ си спомни за нас; ще ни благослови; Ще благослови Израилевия дом; Ще благослови Аароновия дом.
\par 13 (21)Ще благослови ония, които се боят от Господа, И малки и големи.
\par 14 (22)Дано Господ ви умножава повече и повече - Вас и чадата ви.
\par 15 (23)Благословени сте вие от Господа, Който е направил небето и земята.
\par 16 (24)Небесата са небеса на Господа; А земята Той даде на човешките чада,
\par 17 (25)Мъртвите не хвалят Господа, Нито ония, които слизат в мястото на мълчанието;
\par 18 (26)Но ние ще благославяме Господа От сега и до века. Алилуя.

\chapter{116}

\par 1 (По слав. 114). Любя Господа, защото послуша Гласа ми и молбите ми;
\par 2 Понеже приклони ухото Си към мене, Затова ще Го призовавам догдето съм жив.
\par 3 Връзките на смъртта ме обвиха, И мъките на преизподнята ме намериха; Скръб и беда срещнах.
\par 4 Тогава призовах името Господно, и Го помолих; О Господи, избави душата ми.
\par 5 Благ е Господ и праведен, Да! милостив е нашият Бог.
\par 6 Господ пази простодушните; В беда бях, и Той ме избави.
\par 7 Върни се, душе моя, в успокоението си, Защото Господ постъпи щедро към тебе.
\par 8 Понеже си избавил душата ми от смърт, Очите ми от сълзи, и нозете ми от подхлъзване,
\par 9 Затова ще ходя пред Господа в земята на живите. (По слав. 115)
\par 10 (1)Аз повярвах, затова говорих; Много бях наскърбен.
\par 11 (2)В тревогата си рекох: Всеки човек е измамлив.
\par 12 (3)Що да въздам Господу За всичките Му благодеяния към мене?
\par 13 (4)Ще взема чашата на спасението, И ще призова името Господно;
\par 14 (5)Ще изпълня обреците си Господу, Да, пред всичките Му люде.
\par 15 (6)Скъпоценна е пред Господа Смъртта на светиите Му.
\par 16 (7)Ах! Господи, наистина аз съм Твой слуга; Твой слуга съм, син на Твоята слугиня; Ти си развързал връзките ми.
\par 17 (8)На Тебе ще принеса жертва на хваление, И името Господно ще призова.
\par 18 (9) Ще изпълня облаците си Господу, Да! пред всичките Негови люде,
\par 19 (10) В дворовете на дома Господен, Всред тебе, Ерусалиме. Алилуя.

\chapter{117}

\par 1 (По слав. 116). Хвалете Господа, всички народи; Славословете Го, всички племена;
\par 2 Защото милостта Му към нас е голяма, И верността Господна трае до века. Алилуя.

\chapter{118}

\par 1 (По слав. 117). Славете Господа, защото е благ, Защото Неговата милост трае до века.
\par 2 Нека каже сега Израил, Че неговата милост трае до века.
\par 3 Нека каже сега Аароновият дом, Че Неговата милост трае до века.
\par 4 Нека кажат сега ония, които се боят от Господа, Че Неговата милост трае до века.
\par 5 В притеснението си призовах Господа; Господ ме послуша и ме постави на широко място.
\par 6 Господ е откъм мене; няма да се убоя; Що може да ми стори човек?
\par 7 Господ е откъм мене между помощниците ми; Затова ще видя повалянето на ненавистниците си.
\par 8 По-добре да се надява някой на Господа, А не да уповава на човека.
\par 9 По-добре да се надява някой на Господа, А не да се уповава на князе.
\par 10 Всичките народи ме обиколиха; Но в името Господно ще ги отсека.
\par 11 Обиколиха ме, да! обиколиха ме; Но в името Господно ще ги отсека.
\par 12 Обиколиха ме като пчели, но угаснаха като огън от тръне; Защото в името Господно ще ги отсека.
\par 13 Ти, враже, ме тласна силно за да падна; Но Господ ми помогна.
\par 14 Сила моя и песен моя е Господ, И Той ми стана избавител,
\par 15 Глас на радост и на избавление се чува в шатрите на праведните; Десницата Господна върши храбри дела.
\par 16 Десницата Господна се издигна; Десницата Господна върши храбри дела.
\par 17 Аз няма да умра, но ще живея, И ще разказвам делата Господни,
\par 18 Строго ме наказва Господ, Но на смърт не ме предаде.
\par 19 Отворете ми портите на правдата; Ще вляза в тях и ще прославя Господа.
\par 20 Това са Господните порти, В които ще влязат праведните.
\par 21 Ще те славословя, защото си ме послушал, И станал си ми избавител.
\par 22 Камъкът, който отхвърлиха зидарите, Стана глава на ъгъла,
\par 23 От Господа е това, И чудно е в нашите очи.
\par 24 Тоя е денят, който Господ е направил; Нека се радваме и се развеселим в Него.
\par 25 О Господи! избави, молим се; О Господи! молим се изпрати благоденствие.
\par 26 Благословен да бъде оня, който иде в името Господно; Благославяме ви от дома Господен.
\par 27 Господ е Бог, Който ни показва светлина; Приведете до роговете на олтара Вързаната с въжета жертва.
\par 28 Ти си Бог мой, и ще Те славя; Боже мой, ще Те възвишавам.
\par 29 Славете Господа, защото е благ, Защото Неговата милост трае до века.

\chapter{119}

\par 1 (По слав. 118). По еврейски азбучен псалом. Алеф Блажени ония, които са правдиви в пътя, Които ходят в закона на Господа.
\par 2 Блажени които пазят изявленията Му, И Го търсят от все сърце;
\par 3 Които и не вършат беззаконие, Ходят в пътищата Му.
\par 4 Ти си ни заповядал за правилата си, Да ги пазим грижливо.
\par 5 Дано се оправят пътищата ми Така щото да пазя Твоите повеления!
\par 6 Няма да се посрамя тогава Когато почитам всичките Твои заповеди.
\par 7 Ще Те славя с праведно сърце, Когато науча справедливите Ти съдби.
\par 8 Повеленията Ти ще пазя; Недей ме оставя съвсем.
\par 9 Бет. Как ще очисти младежът пътя си? Като му дава внимание според Твоето слово.
\par 10 От все сърце Те потърсих; Недей ме оставя да заблудя от заповедите Ти.
\par 11 В сърцето си опазих Твоето слово За да не ти съгрешавам.
\par 12 Благословен си, Господи; Научи ме на повеленията Си.
\par 13 С устните си разказах Всичките съдби на устата Ти.
\par 14 В пътя на Твоите изявления се радваха толкова, Колкото във всичкото богатство.
\par 15 За правилата Ти ще размишлявам, И Твоите пътища ще зачитам.
\par 16 В повеленията Ти ще се наслаждавам; Не ще забавя Твоето слово.
\par 17 Гимел Показвай щедростта на слугата Си, за да живея; Така ще пазя словото Ти.
\par 18 Отвори очите ми За да гледам чудесните неща в Твоя закон.
\par 19 Пришелец съм аз на земята; Не скривай от мене заповедите Си.
\par 20 Душата ми се изнурява от копнежа, Който искам винаги към Твоите съдби.
\par 21 Ти си изобличил горделивите; Проклети да са ония, които се отклоняват от Твоите заповеди.
\par 22 Отдаличи от мене укор и презрение, Защото опазих Твоите повеления.
\par 23 Даже първенци седнаха и говориха против мене; Но слугата Ти размишляваше за Твоите повеления.
\par 24 Твоите свидетелства наистина са моя наслада И мои съветници.
\par 25 Делет. Душата ми прилепва за пръстта; Съживи ме според словото Си.
\par 26 Изявих пътищата си, и Ти си ме послушал; Научи ме на повеленията Си.
\par 27 Направи ме да разбирам пътя на Твоите правила, Така да размишлявам за Твоите чудесни дела.
\par 28 Душата ми се топи от тъга; Укрепи ме според словото Ти.
\par 29 Отдалечи от мене пътя на лъжата, И благоволи да ми дадеш да съблюдавам закона Ти.
\par 30 Пътят на истината избрах; Трите съдби поставих пред себе си;
\par 31 Прилепих се към Твоите свидетелства; Господи, да ме не посрамиш.
\par 32 Ще тичам по пътя на Твоите заповеди, Когато разшириш сърцето ми.
\par 33 Хе. Господи, научи ме пътя на Твоите повеления, И аз ще го пазя до край.
\par 34 Вразуми ме, и ще държа закона Ти. Да! ще го пазя от все сърце.
\par 35 Управяй ме в пътя на Твоите заповеди, Защото в него се наслаждавам.
\par 36 Приклони сърцето ми към Твоите свидетелства, А не към сребролюбие.
\par 37 Отвърни очите ми да не гледат суета, И съживи ме в пътищата Си.
\par 38 Потвърди словото Си към слугата Си, Което ще води към страх от Тебе.
\par 39 Отвърни от мене укора, от който се боя, Защото Твоите съдби са добри.
\par 40 Ето, копнея за Твоите правила; Съживи ме чрез правдата Си.
\par 41 Вав. Нека дойдат върху мене и Твоите милости, Господи, Твоето спасение, според словото Ти.
\par 42 Ще имам какво да отговоря на онзи, който ме укорява, Защото уповавам на Твоето слово.
\par 43 И не отнемай съвсем словото на истината от устата ми, Защото се надявах на Твоите съдби.
\par 44 Така ще пазя Твоя закон постоянно На вечни векове:
\par 45 И ще ходя на широко, Защото потърсих Твоите правила.
\par 46 Ще говоря за Твоите свидетелства и пред царе, И няма да се посрамя;
\par 47 И ще се наслаждавам в Твоите заповеди, Които възлюбих;
\par 48 Също и ще повдигам ръцете си към Твоите заповеди, които възлюбих, И ще размишлявам за повеленията Ти.
\par 49 Заин. Помни словото към слугата Си, На което си ме направил да уповавам.
\par 50 Това е моята утеха в скръбта ми, Че словото Ти ме съживи.
\par 51 Горделивите ми се подсмиваха много; Но аз не се отклоних от Твоя закон.
\par 52 Спомних си, Господи, за Твоите от старо време съдби, И се утеших.
\par 53 Горещо негодувание ме обзе по причина на нечестивите, Които оставят Твоя закон.
\par 54 Твоите повеления ми станаха песен В дома гдето странствувам.
\par 55 Нощем си спомням Твоето име, Господи, И опазих закона Ти.
\par 56 Това е моето хваление, Че опазих твоите правила.
\par 57 Хат. Господи, Ти си мой дял: Обещах се, че ще пазя Твоите думи.
\par 58 Потърсих благоволението Ти от все сърце; Смили се за мене според словото Си.
\par 59 Размислих върху пътищата си, И обърнах нозете си към Твоите свидетелства.
\par 60 Побързах, и не се забавих. Да опазя Твоите заповеди.
\par 61 Връзките на нечестивите ме обвиха; Но аз не забравих Твоя закон.
\par 62 По среднощ ставам за да Те славя За Твоите справедливи съдби.
\par 63 Аз съм другар на всички, които Ти се боят, И на ония, които пазят Твоите правила.
\par 64 Господи, земята е пълна с Твоята милост; Научи ме на Твоите повеления.
\par 65 Тет. Господи, Ти си сторил добро на слугата Си Според словото Си.
\par 66 Научи ме на добро разсъждение и знание, Защото аз повярвах Твоите заповеди.
\par 67 Преди да бях наскърбен аз заблуждавах; Но сега държа Твоето слово.
\par 68 Ти си благ и правиш добро; Научи ме на Твоите повеления.
\par 69 Горделивите изковаха лъжа против мене; Но аз от все сърце ще пазя Твоите правила.
\par 70 Тяхното сърце надебеля, като лой; Но аз се наслаждавам в закона Ти.
\par 71 Добре ми стана, че бях наскърбен, За да науча Твоите повеления.
\par 72 Законът на Твоите уста е за мене по-желателен От хиляди злато и сребро.
\par 73 Твоите ръце ме направиха и утвърдиха; Вразуми ме за да науча Твоите заповеди.
\par 74 Ония, които Ти се боят, ще се зарадват като ме видят, Защото на словото Ти уповах.
\par 75 Зная, Господи, че Твоите съдби са праведни, И по справедливост си ме наказал.
\par 76 Моля Ти се, нека ми бъде Твоето милосърдие за утеха Според словото Ти към Твоя слуга.
\par 77 Нека дойдат върху мене Твоите благи милости, за да живея; Защото Твоят закон е моя наслада.
\par 78 Нека се посрамят горделивите, защото са ме повалили с лъжи; Но аз ще размишлявам за Твоите правила.
\par 79 Нека се обърнат към мене ония, които Ти се боят, А именно ония, които познават Твоите свидетелства.
\par 80 Сърцето ми нека бъде непорочно относно Твоите повеления, За да се не посрамя.
\par 81 Каф. Душата ми примира за Твоето спасение; Но аз се надявам, на Твоето слово.
\par 82 Очите ми чезнат за изпълнение на словото Ти, Като казвам: Кога ще ме утешиш?
\par 83 Защото станах като мех в дим; Но пак не забравям Твоите повеления.
\par 84 Колко са дните на Твоя слуга? Кога ще извършиш съдба против гонителите ми:
\par 85 Горделивите изкопаха ями за мене, Като се противят на Твоя закон.
\par 86 Всичките Твои заповеди са верни; Понеже човеците ме гонят с лъжи, Ти ми помогни.
\par 87 Без малко щяха да ме погубят на земята; Но аз не оставих Твоите правила.
\par 88 Съживи ме според милосърдието Си; Така ще пазя свидетелството на Твоите уста.
\par 89 Ламед. Господи Твоето слово Е утвърдено на небето до века.
\par 90 Верността Ти пребъдва из род в род; Ти си основал земята и тя стои.
\par 91 Колкото за Твоите наредби, те и до днес стоят, Защото всички са Твои слуги.
\par 92 Ако Твоят закон не беше ми наслада, То аз и тогава бих загинал в скръбта си.
\par 93 До века няма да забравя Твоите правила, Защото чрез тях си ме съживил.
\par 94 Твой съм аз; спаси ме, Защото потърсих Твоите правила
\par 95 Нечестивите ме чакат за да ме погубят; Но аз ще внимавам в Твоите свидетелства.
\par 96 Видях граница на всяко съвършенство Но Твоята заповед е твърде широка.
\par 97 Мем. Колко обичам аз Твоя закон! Цял ден ще се поучавам в него.
\par 98 Твоите заповеди ме правят по-мъдър от неприятелите ми, Защото те са винаги с мене.
\par 99 По-разумен съм от всичките си учители, Защото се поучавам от Твоите свидетелства.
\par 100 По-разумен съм от старите, Защото опазих Твоите правила.
\par 101 От всеки лош път въздържах нозете си. За да пазя Твоето слово.
\par 102 От Твоите съдби не се отклоних, Защото Ти си ме научил.
\par 103 Колко са сладки на вкуса ми Твоите думи! Да! по-сладки от мед в устата ми.
\par 104 Чрез Твоите правила станах разумен; Затова мразя всеки лъжлив път.
\par 105 Нун. Твоето слово е светилник на нозете ми, И виделина на пътеката ми.
\par 106 Заклех се, и го потвърдих, Че ще държа праведните Твои съдби.
\par 107 Много съм наскърбен; Господи, съживи ме според словото Си.
\par 108 Приеми моля ти се, Господи, доброволните приноси на устата ми, И научи ме на съдбите Си.
\par 109 Животът ми е постоянно в опасност; Но аз не забравих Твоя закон.
\par 110 Нечестивите поставиха примка за мене; Но аз не се отклоних от Твоите правила.
\par 111 Възприех Твоите свидетелства за свое наследство до века, Защото те са радост на сърцето ми.
\par 112 Приклоних сърцето си за да върша повеленията Ти. Винаги и до край.
\par 113 Самех. Намразих двоеумните, А Твоя закон възлюбих.
\par 114 Ти си мой покров и мой щит: На Твоето слово се надявам.
\par 115 Отдалечете се от мене, вие злодейци, Защото аз ще пазя заповедите на моя Бог.
\par 116 Укрепявай ме според словото Си, за да живея; И да се не засрамя в надеждата си.
\par 117 Дръж ме, и ще бъда в безопасност, И ще зачитам винаги Твоите повеления.
\par 118 Ти си презрял всички, които се отклоняват от Твоите повеления, Защото суетна е измамата им.
\par 119 Изхвърляш като шлак всичките нечестиви на земята; Затова възлюбих Твоите повеления.
\par 120 Снагата ми настръхна поради страха ми от Тебе. И от съдбите Ти се уплаших.
\par 121 Извърших правосъдие и правда, Да ме не предадеш на угнетителите ми;
\par 122 Стани поръчител на слугата Си за добро; Не оставяй горделивите да ме угнетяват.
\par 123 Очите ми чезнат за спасението Ти. И за Твоето праведно слово.
\par 124 Постъпвай към слугата Си според милостта Си, И научи ме на повеленията Си.
\par 125 Твой слуга съм аз; вразуми ме За да познавам Твоите свидетелства.
\par 126 Време е да подействува Господ, Защото наруших закона Ти.
\par 127 Понеже аз любя Твоите заповеди. Повече от злато, даже от чисто злато.
\par 128 Понеже считам за прави всичките Твои правила относно всяко нещо, Затова мразя всеки лъжлив път.
\par 129 Пе. Чудесни са твоите свидетелства; Затова душата ми ги пази.
\par 130 Изясняването на Твоето слово просвещава, Вразумява простите.
\par 131 Отворих широко устата си и пъхтях, Защото копнеех за твоите заповеди.
\par 132 Обърни се към мене и смили се за мене, Както постъпваш към ония, които обичат Твоето име.
\par 133 Оправяй стъпките ми в словото Си, И не оставяй да ме завладее никое беззаконие;
\par 134 Избави ме от човешки насилия; Така ще държа Твоите правила.
\par 135 Осияй с лицето Си върху слугата Си, И научи ме на повеленията Си.
\par 136 Водни потоци текат из очите ми. Понеже не се спазва Твоя закон.
\par 137 Цаде. Праведен си Ти Господи; Прави са и Твоите съдби.
\par 138 Постановил си свидетелствата Си, С правда и превазходна вярност.
\par 139 Моята ревност ме изяде, Защото противниците ми забравиха Твоите думи.
\par 140 Твоето слово е добре пречистено, Затова слугата Ти го обича.
\par 141 Скромен съм и презрян, Обаче не забравям Твоите правила.
\par 142 Твоята правда е вечна правда; И законът Ти е истина.
\par 143 Неволи и утеснения ме намериха; Обаче Твоите заповеди са моя наслада.
\par 144 Твоите свидетелства са праведни до века; Вразуми ме, и ще живея.
\par 145 Коф. Извиках от все сърце; Послушай ме, Господи, и ще пазя повеленията Ти.
\par 146 Извиках към Тебе; Спаси ме и ще пазя повеленията Ти.
\par 147 Предварих зората с викането си; На твоите думи уповавах.
\par 148 Очите ми предварят нощните стражи, За да размишлявам за Твоето слово.
\par 149 Чуй гласа ми според милосърдието Си; Съживи ме, Господи, според съдбите Си.
\par 150 Приближиха се ония, които нечестиво ме преследват, И са се отклонили от закона Ти.
\par 151 Ти си близо, Господи; И всички Твои заповеди са истина.
\par 152 Отдавна зная от Твоите свидетелства, Че Ти си ги учредил за винаги.
\par 153 Реш. Виж скръбта ми и избави ме, Защото не съм забравил закона Ти.
\par 154 Защити делото ми и изкупи ме; Съживи ме според словото Си.
\par 155 Избавлението е далеч от Нечестивите, Защото те не търсят Твоите повеления.
\par 156 Много са Твоите благи милости, Господи; Съживи ме според съдбите Си.
\par 157 Мнозина са моите гонители и противници; Но аз не се отклоних от свидетелствата Ти.
\par 158 Като видях коварните, погнусих се от тях. Защото не пазят Твоето слово.
\par 159 Виж колко обичам аз Твоите правила; Съживи ме, Господи, според милосърдието Си.
\par 160 Същността на Твоето слово е истина; И Твоите праведни съдби, до една траят до века.
\par 161 Шин. Първенци ме преследваха без причина; Но сърцето ми трепери от думите Ти.
\par 162 Аз се радвам на Твоето слово. Като оня, който намира много користи.
\par 163 Мразя лъжата и се гнуся от нея, Но закона Ти обичам.
\par 164 Седем пъти на ден Те хваля, За твоите праведни съдби.
\par 165 Много мир имат ония, които обичат Твоя закон, И за тях няма спънки та да се препъват.
\par 166 Надявах се за Твоето спасение, Господи, И изпълнявах Твоите заповеди.
\par 167 Душата ми опази Твоите сведетелства; И аз ги любя твърде много.
\par 168 Държах Твоите правила и Твоите свидетелства; Защото всичките ми пътища са пред Тебе.
\par 169 Тав. Нека стигне викането ми пред тебе, Господи; Вразуми ме според словото Си.
\par 170 Нека дойде молбата ми пред Тебе; Избави ме според словото Си.
\par 171 Устните ми ще изливат хваление, Защото ме учиш на повеленията Си.
\par 172 Езикът ми ще пее за словото Ти, Защото всички Твои заповеди са правда.
\par 173 Ръката Ти нека бъде готова да ми помогне, Защото аз избрах Твоите правила.
\par 174 Копнях за Твоето спасение, Господи; И законът Ти е моя наслада.
\par 175 Нека живее душата ми, и ще Те хвали; И нека ми помагат съдбите Ти.
\par 176 Скитах се като изгубена овца; Потърси слугата Си, защото не забравих Твоите заповеди.

\chapter{120}

\par 1 (По слав. 119). Песен на възкачванията. В бедствието си извиках към Господа; И Той ме послуша.
\par 2 В бедствието си извиках към Господа; И той ме послуша.
\par 3 Господи, избави душата ми от лъжливи устни. И от измамлив език -
\par 4 Изострените стрели на силен мъж, Са въглища от смрика.
\par 5 Горко ми, защото странствувам в Мосох, Живея в Кидарските шатри!
\par 6 Дълго време живя душата ми С ония, които мразят мир.
\par 7 Аз съм за мир; но когато говоря, Те са за бой.

\chapter{121}

\par 1 (По слав. 120). Песен на възкачванията. Издигам очите си към хълмовете, От гдето иде помощта ми.
\par 2 Помощта ми е от Господа, Който е направил небето и земята.
\par 3 Той няма да остави да се поклати ногата ти; Оня, който те пази, няма да задреме.
\par 4 Ето, няма да задреме нито ще заспи. Оня, Който пази Израиля.
\par 5 Господ ти е пазач; Господ е твой покров отдясно ти.
\par 6 Слънцето няма да те повреди денем, Нито луната нощем.
\par 7 Господ ще те пази от всяко зло; Господ ще пази душата ти.
\par 8 Господ ще пази излизането ти и влизането ти. От сега и до века.

\chapter{122}

\par 1 (По слав. 121). Давидова песен на възкачванията. Зарадвах се, когато ми рекоха: Да отидем в дома Господен.
\par 2 Ето, нозете ни стоят Отвътре портите ти Ерусалиме.
\par 3 Ерусалиме, който си съграден, Като град сглобен в едно;
\par 4 Гдето възлизат племената, Господните племена. Според надеждите на Израиля, За да славят името Господно.
\par 5 Защото там са поставени престоли за съд, Престолите на Давидовия дом.
\par 6 Молитствувайте за мира на Ерусалим; Нека благоденствуват ония, които те обичат!
\par 7 Мир да бъде отвътре стените ти, Благоденствие в палатите ти!
\par 8 Заради братята и другарите си Ще кажа сега: Мир да е в тебе!
\par 9 Заради дома на Господа нашия Бог Ще търся доброто ти.

\chapter{123}

\par 1 (По слав. 122). Песен на възкачванията. Издигам очите си към Тебе, Който обитаваш на небесата.
\par 2 Ето, както очите на слугите гледат към ръката на господаря им, Както очите на слугинята към ръката на господарката й. Така гледат нашите очи към Господа нашия Бог, Докле се смили за нас.
\par 3 Смили се за нас, Господи, смили се за нас, Защото се преситихме от презрение.
\par 4 Пресити се душата ни От надуването на охолните, И от презрението на горделивите.

\chapter{124}

\par 1 (По слав. 123). Давидова песен на възкачванията. Ако не беше Господ с нас, (Нека рече сега Израил),
\par 2 Ако не беше Господ с нас, Когато се надигнаха човеци против нас,
\par 3 Тогава те биха ни погълнали живи, Когато яростта им пламтеше против нас, -
\par 4 Тогава водите биха ни потопили, Пороят би преминал върху душата ни, -
\par 5 Тогава надигнатите води Биха преминали върху душата ни.
\par 6 Благословен да е Господ, Който не ни предаде в зъбите им като лов!
\par 7 Душата ни се избави като птица от примката на ловците; Примката се строши, и ние се избавихме.
\par 8 Помощта ни е в името на Господа, Който направи небето и земята.

\chapter{125}

\par 1 (По слав. 124). Песен на възкачванията. Ония, които уповават на Господа, Са като хълма Сион, който не може да се поклати, А до века остава.
\par 2 Както хълмовете окръжават Ерусалим, Така Господ окръжава людете Си От сега и до века.
\par 3 Защото нечестието няма да налага скиптъра си върху участта на праведните, Да не би праведните да простират ръце към беззаконието.
\par 4 Стори добро, Господи, на добрите И на праведните в сърце.
\par 5 А на ония, които се отклоняват в кривите си пътища, Тях ще отведе Господ заедно с ония, които вършат беззаконие. Мир на Израиля!

\chapter{126}

\par 1 (По слав. 125). Песен на възкачванията. Когато Господ възвръщаше сионовите пленници, Ние бяхме като ония, които сънуват.
\par 2 Тогава се изпълниха устата ни със смях, И езикът ни с пеене; Това казаха между народите; Велики неща извърши за тях Господ.
\par 3 Господ извърши велики неща за нас. От които се изпълниха със радост.
\par 4 Върни, Господи, пленниците ни Като потоци в южните страни.
\par 5 Ония, които сеят със сълзи, С радост ще пожънат.
\par 6 Оня, който излиза с плач, Когато носи мярата семе, Той непременно с радост ще се върне. Носейки снопите си.

\chapter{127}

\par 1 (По слав. 126). Соломонова песен на възкачванията. Ако Господ не съгради дома, Напразно се трудят зидарите; Ако Господ не опази града, Напразно бди стражарят.
\par 2 Безполезно е за вас да ставате рано, да лягате толкоз късно, И да ядете хляба на труда, Тъй като с в сън Господ дава на Възлюбения Си.
\par 3 Ето, наследство от Господа са чадата, И награда от него е плодът на утробата.
\par 4 Както са стрелите в ръката на силния, Така са чадата на младостта.
\par 5 Блазе на оня човек, Който е напълнил тула си с тях! Такива няма да се посрамят, Когато говорят с неприятелите си в градската порта.

\chapter{128}

\par 1 (По слав. 127). Песен на възкачванията. Блажен всеки, който се бои от Господа, И ходи в Неговите пътища;
\par 2 Защото ще ядеш плода от труда на ръцете си; Блажен ще бъдеш и ще благоденствуваш.
\par 3 Жена ти ще бъде като плодовита лоза всред дома ти, Чадата ти като маслинени младоци около трапезата ти,
\par 4 Ето, така ще се благослови човекът, Който се бои от Господа.
\par 5 Господ да те благослови от Сион, И да видиш доброто на Ерусалим през всичките дни на живота си,
\par 6 Дори да видиш чада от чадата си! Мир на Израиля!

\chapter{129}

\par 1 (По слав. 128). Песен на възкачванията. Много пъти са ме наскърбявали от младостта ми до сега, (Нека рече сега Израил),
\par 2 Много пъти са ме наскърбявали от младостта си до сега, Но не ми надвиха.
\par 3 Орачите ораха по гърба ми, Проточиха дълги браздите си.
\par 4 Но Господ е праведен; Той разсече въжетата на нечестивите.
\par 5 Ще се посрамят и ще се обърнат назад Всички, които мразят Сиона.
\par 6 Ще станат като тревата на къщния покрив, Която изсъхва преди да се оскубе, -
\par 7 С която жетварят не напълня ръката си, Нито оня, който връзва снопите, обятията си,
\par 8 Нито казват минувачите: Благословение Господно ще бъде на вас! Та да им отговарят: И ние ви благославяме в името Господно!

\chapter{130}

\par 1 (По слав. 129). Песен на възкачванията. Из дълбочините виках към Тебе, Господи.
\par 2 Господи, послушай гласа ми; Нека бъдат ушите Ти внимателни на гласа на молбата ми.
\par 3 Ако би забелязал беззаконията, Господи, То кой, Господи, би могъл да устои?
\par 4 При тебе обаче няма прощение За да ти се боят.
\par 5 Чакам Господа, душата ми чака, И на словото Му уповавам.
\par 6 Душата ми очаква Господа Повече от ония, които очакват зората, Да! повече от очакващите зората.
\par 7 Нека се надява Израил на Господа; Защото Господ е милостта, И у Него е пълното изкупление;
\par 8 И Той ще изкупи Израиля От всичките му беззакония.

\chapter{131}

\par 1 (По слав. 130). Давидова песен на възкачванията. Господи, сърцето ми не се гордее, Нито се надигат очите ми, Нито се занимавам с неща големи и твърде високи за мене.
\par 2 Наистина аз укротих и успокоих душата си; Като отбито дете при майка си, Така душата ми е при мене като отбито дете.
\par 3 Израилю, надей се на Господа От сега и до века.

\chapter{132}

\par 1 (По слав. 131). Песен на възкачванията. Помни, Господи, заради Давида, Всичките му скърби, -
\par 2 Как се кле на Господа, И се обрече на Силния Яковов, като каза:
\par 3 Непременно няма да вляза в шатъра на къщата си, Нито ще се кача на постланото си легло, -
\par 4 Няма да дам сън на очите си, Или дрямка на клепачите си,
\par 5 Докато не намеря място за Господа, Обиталище за Силния Яковов.
\par 6 Ето, ние чухме, че той бил в Ефрата; Намерихме го в полетата на Яара.
\par 7 Нека влезем в скинията Му, Нека се поклоним при подножието Му.
\par 8 Стани, Господи, и влез в покоя Си. Ти и ковчега на Твоята сила;
\par 9 Свещениците Ти да бъдат облечени с правда, И светиите Ти нека викат радостно.
\par 10 Заради слугата Си Давида Недей отблъсква лицето на помазаника Си.
\par 11 Господ се кле с вярност на Давида, - И няма да пристъпи думата Си, - Казвайки: От рожбата на тялото ти Ще сложа на престола ти.
\par 12 Ако чадата ти опазят Моя завет И Моите свидетелства, на които ще ги науча, То и техните чада ще седят за винаги на престола ти.
\par 13 Защото Господ избра Сиона, Благоволи да обитава в него.
\par 14 Това, каза Той, Ми е покой до века: Тук ще обитавам, защото го пожелах.
\par 15 Ще благоволя изобилно храната му! Сиромасите му ще наситя с хляб.
\par 16 Ще облека и свещениците му със спасение; И светиите му ще възклицават от радост.
\par 17 Там ще направя да изникне рог от Давида; Приготвих светилник за помазаника Си.
\par 18 Неприятелят му ще облека със срам; А на него ще блещи короната.

\chapter{133}

\par 1 (По слав. 132). Давидова песен на възкачванията. Ето колко е добро и колко е угодно Да живеят братя в единодушие!
\par 2 Угодно е като онова скъпоценно миро на главата, Което слизаше по брадата, Аароновата брада, Което слизаше по яката на одеждите му,
\par 3 Угодно е като ермонската роса, Която слиза на сионските хълмове; Защото Господ там е заръчал Благословението, - Живота до века.

\chapter{134}

\par 1 (По слав. 133). Песен на възкачванията. Ето, благославяйте Господа, всички слуги Господни, Които престояват нощем в дома Господен.
\par 2 Издигай ръцете си към светилището И благославяй Господа.
\par 3 Нека те благослови от Сиона Господ, Който направи небето и земята.

\chapter{135}

\par 1 (По слав. 134). Алилуя. Хвалете името Господно. Хвалете Го, вие слуги Господни,
\par 2 Които престоявате в дома Господен, В дворовете на дома на нашия Бог.
\par 3 Хвалете Господа, защото е благ Господ, Пейте хваления на името Му, защото това е угодно.
\par 4 Защото Господ избра Якова за Себе Си, Израиля за Свое собствено притежание.
\par 5 Защото аз познах, че Господ е велик, И че нашият Господ е над всичките богове
\par 6 Господ прави всичко що Му е угодно На небето и на земята, в моретата и във всичките бездни.
\par 7 Повдига пари от краищата на земята, Прави светкавици за дъжда, Изважда ветрове из съкровищниците Си.
\par 8 Той е Който порази египетските първородни И на човек и на животно.
\par 9 Изпрати знамения и чудеса всред тебе, Египте, Върху Фараона и върху всичките му слуги.
\par 10 Той е. Който порази големите народи И изби силни царе.
\par 11 Аморейския цар Сион, И васанския цар Ог, И всичките ханаански царства -
\par 12 И даде земята им в наследство, Наследство на людете Си Израил.
\par 13 Името Ти, Господи, пребъдва до века, Споменът Ти, Господи, из род в род.
\par 14 Защото Господ ще съди людете Си, И ще се покае за скърбите на слугите Си.
\par 15 Идолите на народите са сребро и злато, Направа на човешки ръце.
\par 16 Уста имат, но не говорят; Очи имат, но не виждат;
\par 17 Уши имат, но не чуват; Нито има дишане в устата им.
\par 18 Подобни на тях ще станат ония, които ги правят, Както и всеки, който уповава на тях.
\par 19 Доме Израилев, благославяйте Господа; Доме Ааронов, благославяйте Господа;
\par 20 Доме Левиев, благославяйте Господа; Вие, които се боите от Господа, благославяйте Господа;
\par 21 Благословен да бъде от Сион Господ, Който обитава в Ерусалим. Алилуя.

\chapter{136}

\par 1 (По слав. 135). Славете Господа, защото е благ, Защото милостта Му трае до века;
\par 2 Славете Бога на боговете, Защото милостта Му трае до века;
\par 3 Славете Господа на господарите, Защото милостта Му трае до века.
\par 4 Който Един върши велики чудеса, Защото милостта Му трае до века;
\par 5 Който с мъдрост направи небесата, Защото милостта Му трае до века;
\par 6 Който простря земята върху водите, Защото милостта Му трае до века;
\par 7 Който направи големи светила, Защото милостта Му трае до века;
\par 8 Слънцето за да владее деня, Защото милостта Му трае до века;
\par 9 Луната и звездите за да владеят нощта, Защото милостта Му трае до века;
\par 10 Който порази египтяните в първородните им, Защото милостта Му трае до века;
\par 11 И изведе Израиля изсред тях, Защото милостта Му трае до века;
\par 12 С мощна ръка и с издигната мишца, Защото милостта Му трае до века;
\par 13 Който раздели Червеното море на две части, Защото милостта Му трае до века;
\par 14 И преведе Израиля презсред него, Защото милостта Му трае до века;
\par 15 Който повали Фараона и множеството му в Червеното море, Защото милостта Му трае до века;
\par 16 Който преведе людете Си през пустинята, Защото милостта Му трае до века;
\par 17 Който порази велики царе, Защото милостта Му трае до века;
\par 18 И изби прочути царе, Защото милостта Му трае до века;
\par 19 Аморейския цар Сион, Защото милостта Му трае до века;
\par 20 И васанския цар Ог, Защото милостта Му трае до века
\par 21 И даде земята им в наследство, Защото милостта Му трае до века.
\par 22 В наследство на слугата Си Израил, Защото милостта Му трае до века.
\par 23 Който си спомни за нас в унижението ни, Защото милостта Му трае до века;
\par 24 И ни избави от противниците ни, Защото милостта Му трае до века;
\par 25 Който дава храна на всяка твар, Защото милостта Му трае до века;
\par 26 Славете небесния Бог, Защото милостта Му трае до века.

\chapter{137}

\par 1 (По слав. 136) При реките на Вавилона, там седнахме, Да! плакахме, когато си спомняхме за Сиона;
\par 2 На върбите всред него Окачихме арфите си.
\par 3 Защото там ония, които ни бяха пленили, Поискаха от нас да пеем думи; И ония, които ни бяха запустили, поискаха веселие, казвайки: Попейте ни от сионските песни.
\par 4 Как да пеем песента Господна В чужда земя?
\par 5 Ако те забравя, Ерусалиме, Нека забрави десницата ми изкуството си!
\par 6 Нека се залепи езикът ми за небцето ми, ако не те помня, Ако не предпочета Ерусалим пред главното си веселие.
\par 7 Помни, Господи, против едомците Деня на разорението на Ерусалим, когато казваха: Съсипете, съсипете го до основата му!
\par 8 Дъщерьо вавилонска, която ще бъдеш запустена, Блазе на онзи, който ти въздаде За всичко що си сторила нам!
\par 9 Блазе на онзи, който хване и разбие о камък Малките ти деца!

\chapter{138}

\par 1 (По слав. 137) Давидов псалом. Ще Те славя от все сърце, Ще Ти пея хваления пред боговете,
\par 2 Ще ти се поклоня към светия Твой хълм, И ще славя Твоето име за милосърдието Ти и за милостта Ти, Защото си възвестил думата Си повече от цялото Си име.
\par 3 В деня, когато извиках, Ти ме послуша; Ободрил си ме със силата в душата ми.
\par 4 Ще Те прославят, Господи, всичките земни царе, Когато чуят думите на Твоите уста;
\par 5 Да! ще възпяват пътищата Господни, Че голяма е славата Господна.
\par 6 Защото, ако и да е възвишен Господ, пак гледа на смирения; А високоумния познава от далеч.
\par 7 Даже ако премина всред утеснение, Ти ще ме съживиш; Ще простреш ръката Си против гнева на неприятелите ми; И десницата Ти ще ме избави.
\par 8 Господ ще извърши това, което е потребно за мене. Господи, понеже милостта Ти трае до века, Не оставяй делата на Своите ръце.

\chapter{139}

\par 1 (По слав. 138). За първия певец. Давидов псалом. Господи, опитал си ме и познал си ме.
\par 2 Ти познаваш сядянето ми и ставането ми; Разбираш помислите ми от далеч,
\par 3 Издирваш ходенето ми и лягането ми, И знаеш всичките ми пътища.
\par 4 Защото докато думата не е още на езика ми, Ето, Господи, Ти я знаеш цяла.
\par 5 Ти си пред мен и зад мен, И турил си върху мене ръката Си.
\par 6 Това знание е прочуто за мене; Високо е; не мога да го стигна.
\par 7 Къде да отида от твоя Дух? Или от присъствието Ти къде да побягна?
\par 8 Ако възляза на небето, Ти си там; Ако си постеля в преизподнята и там си Ти.
\par 9 Ако взема крилата на зората И се заселя в най-далечните краища на морето,
\par 10 Там ще ме води ръката Ти, И Твоята десница не ме държи.
\par 11 Ако река: Поне тъмнината ще ме покрие, И светлината около мене ще стане на нощ,
\par 12 То и самата тъмнина не укрива нищо от Тебе, А нощта свети като деня; За Тебе тъмнината и светлината са безразлични.
\par 13 Защото Ти си образувал чреслата ми, Обвил си ме в утробата на майка ми.
\par 14 Ще Те славя, защото страшно и чудно съм направен; Чудни са Твоите дела, И душата ми добре знае това.
\par 15 Костникът ми не се укри от Тебе, Когато в тайна се работех, И в дълбочина на земята ми се даваше разнообразната ми форма.
\par 16 Твоите очи видяха необразуваното ми вещество; И в твоята книга бяха записани Всичките ми определени дни, Докато още не съществуваше ни един от тях.
\par 17 И колко скъпоценни за мене са тия Твои помисли, Боже! Колко голямо е числото им!
\par 18 Ако бях поискал да ги изброя, те са по-многобройни от пясъка; Събуждам ли, се още съм с Тебе.
\par 19 Непременно ще поразиш нечестивите Боже; Отдалечете се, прочее, от мене, мъже кръвопийци.
\par 20 Защото говорят против Тебе нечестиво, И враговете Ти се подигат против Тебе заради суета.
\par 21 Не мразя ли, Господи, ония, които мразят Тебе? И не гнуся ли се от ония, които се подигат против Тебе?
\par 22 Със съвършена образа ги мразя, За неприятели ги имам.
\par 23 Изпитай ме, Боже, и познай сърцето ми; Опитай ме, и познай мислите ми;
\par 24 И виж дали има в мене оскърбителен път; И води ме по вечен път.

\chapter{140}

\par 1 (По слав. 139). За първия певец. Давидов псалом. Избави ме, Господи, от нечестивия човек, Опази ме от насилник човек,
\par 2 Които измислюват зло в сърцето си, И всеки ден възбуждат боеве.
\par 3 Изострюват езика си като на змия; Аспидова отрова има под устните им. (Села).
\par 4 Опази ме, Господи, от ръцете на нечестивия, Защити ме от насилник човек, Които възнамериха да ме направят да падна.
\par 5 Горделивите скриха клопка за мене. Поставиха примка за мене. (Села).
\par 6 Рекох Господу: Ти си мой Бог; Послушай, Господи, гласа на молбите ми.
\par 7 Господи Боже, силний ми спасителю, Ти си покрил главата ми в ден на бой.
\par 8 Господи, не удовлетворявай желанията на нечестивия; Не оставяй да успее злият му помисъл, Да не би да се надигат. (Села).
\par 9 Нечестието на собствените им устни нека покрие главата На ония, които ме окръжават.
\par 10 Разпалени въглища нека паднат върху тях; Нека бъдат хвърлени в огъня. В дълбоки води, за да не станат вече.
\par 11 Злоезичен човек няма да се утвърди на земята; Зло ще преследва насилника човек догдето го погуби.
\par 12 Зная, че Господ ще защити делото на угнетения И правото на немотните.
\par 13 Наистина праведните ще славят името Ти; Правдивите ще обитават пред лицето Ти.

\chapter{141}

\par 1 (По слав. 140). Давидов псалом. Господи, викам към Тебе; побързай да дойдеш при мене; Послушай гласа ми, когато викам към Тебе.
\par 2 Молитвата ми нека влезе пред Тебе като темян; Подигането на ръцете ми нека бъде като вечерна жертва.
\par 3 Господи, постави стража на устата ми, Пази вратата на устните ми.
\par 4 Да не наклониш сърцето ми към какво да е лошо нещо, Та да върша нечестиви дела С човеци, които беззаконствуват: И не ме оставяй да ям от вкусните им ястия.
\par 5 Нека ме удари праведният; това ще ми бъде благост; И нека ме изобличава; това ще бъде миро на главата ми; Главата ми нека се не откаже то него; Защото още и всред злобата им аз ще се моля.
\par 6 Когато началниците им бъдат хвърлени из канарите, Те ще чуят думите ми, защото са сладки.
\par 7 Костите ни са разпръснати при устието на гроба, Както кога някой оре и цепи земята,
\par 8 Понеже очите ми са обърнати към Тебе, Господи Иеова Понеже на Тебе уповавам, не съсипвай живота ми.
\par 9 Опази ме от клопката, която ми поставиха. И от примките на беззаконниците.
\par 10 Нека паднат нечестивите в своите си мрежи, Докато аз да премина неповреден.

\chapter{142}

\par 1 (По слав. 141). Давидово поучение. Молитва когато беше в пещерата. С гласа си викам към Господа; С гласа си към Господа се моля.
\par 2 Изливам пред Него оплакването си, Скръбта си изповядвам пред Него.
\par 3 Когато духът ми изнемогваше в мене, тогава Ти знаеше пътя ми. Примка скриха за мене на пътя, по който ходят.
\par 4 Погледни надясно ми и виж, че никой не иска да знае за мене; Избавление няма вече за мене; никой не се грижи за живота ми.
\par 5 Към Тебе, Господи, извиках; Рекох: Ти си мое прибежище, Дял мой в земята на живите.
\par 6 Внимавай на вика ми, защото съм много унижен; Избави ме от гонителите ми, защото са по-силни от мене.
\par 7 Изведи из тъмница душата ми, за да слави името Ти; Праведните ще се съберат около мене, Защото ще постъпваш щедро към мене.

\chapter{143}

\par 1 (По слав. 142). Давидов псалом. Господи, послушай молитвата ми, дай ухо на молбите ми; Отговори ми според верността Си и според правдата Си.
\par 2 И не влизай в съд със слугата Си; Защото пред Тебе няма да се оправдае ни един жив човек.
\par 3 Защото неприятелят подгони душата ми, Удари о земята живота ми, Турил ме е да живея в тъмни места, Както ония, които са отдавна умрели.
\par 4 Защото духът ми до ден изнемогва в мене, Сърцето ми е съвсем усамотено.
\par 5 Спомням си древните дни, Размишлявам за всичките Твои дела, Поучавам се в творенията на ръцете Ти.
\par 6 Простирам ръцете си към Тебе; Душата ми жадува за Тебе като безводна земя. (Села).
\par 7 Скоро ме послушай, Господи; духът ми чезне; Не скривай лицето Си от мене, Да не би да се уподобя на ония, които слизат в рова.
\par 8 Дай ми да чуя рано гласа на милосърдието Ти, Защото на Тебе уповавам; Дай ми да зная пътя, по който трябва да ходя, Защото към Тебе издигам душата си.
\par 9 Избави ме, Господи, от неприятелите ми; Към Тебе прибягвам, за да ме скриеш.
\par 10 Научи ме да изпълнявам волята Ти, защото Ти си мой Бог; Благият Твой Дух нека ме води в земята на правдата.
\par 11 Господи, съживи ме заради името Си; Според правдата Си изведи душата ми из утеснение.
\par 12 И според милосърдието Си отсечи неприятелите ми, И погуби всички, които притесняват душата ми, Защото аз съм Твой слуга.

\chapter{144}

\par 1 (По слав. 143). Давидов псалом. Благословен да бъде Господ, моята канара. Който учи ръцете ми да воюват, Пръстите ми да се бият, -
\par 2 Който ми показва милосърдие, Който е моята крепост, Високата ми кула, и моят избавител, Щитът мой, и Онзи на Когото уповавам, - Който покорява людете ми под мене.
\par 3 Господи, що е човек та да обръщаш внимание на него! Син човешки та да го зачиташ!
\par 4 Човек прилича на лъх; Дните му са като сянка, която преминава.
\par 5 Господи, приклони небесата Си и слез, Допри се до планините, и те ще задимят.
\par 6 Застрели със светкавица, за да ги разпръснеш,, Хвърли стрелите Си, за да ги поразиш.
\par 7 Простри ръката Си от горе, Избави ме, и извлечи ме от големи води, От ръката на чужденците,
\par 8 Чиито уста говорят суета, И чиято десница в клетва е десница на лъжа,
\par 9 Боже, нова песен ще Ти възпея, С десетострунен псалтир ще пея хваление на Тебе,
\par 10 Който даваш избавление на царете, И Който спасяваш слугата Си Давида от пагубен меч.
\par 11 Избави ме, и изтръгни ме от ръката на чужденците, Чиито уста говорят суета, И чиято десница в клетва е десница на лъжа.
\par 12 Когато нашите синове в младостта си Бъдат като пораснали младоки, И нашите дъщери като краеъгълни камъни Издялани за украшение на дворци;
\par 13 Когато житниците ни бъдат пълни, Доставящи всякакъв вид храна, И овцете ни се умножават с хиляди И десетки хиляди по полетата ни;
\par 14 Когато воловете ни бъдат добре натоварени; Когато няма нито нахлуване навътре, нито налитане на вън, Нито вик по нашите улици;
\par 15 Тогава блазе на оня народ, който е в такова състояние! Блажен оня народ, на когото Господ е Бог!

\chapter{145}

\par 1 (По слав. 144). Давидово хваление. По еврейски азбучен псалом. Ще Те превъзнасям, Боже мой, Царю мой, И ще благославям Твоето име от века до века.
\par 2 Всеки ден ще Те благославям, И ща хваля Твоето име от века и до века.
\par 3 Велик е Господ и твърде достохвален, И величието Му е неизследимо.
\par 4 Едно поколение ще хвали делата Ти на друго, И ще разказват Твоето могъщество,
\par 5 Ще размишлявам за славното величие на Твоето достойнство, И за Твоите чудесни дела;
\par 6 И когато човеците говорят за мощта на Твоите страшни дела, То и аз ще разказвам Твоето величие.
\par 7 Ще разгласяват спомена на Твоята голяма благост, И ще възпяват Твоята правда.
\par 8 Благодатен и жалостив е Господ, Дълготърпелив и многомилостив.
\par 9 Благ е Господ към всички; И благите Му милости са върху всичките Му творения.
\par 10 Всичките Твои творения ще Те хвалят, Господи, И Твоите светии ще Те благославят;
\par 11 Ще говорят за славата на царството Ти, И ще разказват Твоето могъщество,
\par 12 За да изявят на човешките чада мощните Му дела, И славното величие на Неговото царство.
\par 13 Твоето царство е вечно, И владичеството Ти трае през всички родове.
\par 14 Господ подкрепя всичките падащи, И изправя всичките сгърбени.
\par 15 Очите на всички гледат към Тебе; И Ти им даваш храна на време.
\par 16 Отваряш ръката Си И удовлетворяваш желанието на всичко живо.
\par 17 Праведен е Господ във всичките Си пътища, И благодатен във всичките Свои дела.
\par 18 Господ е близо при всички, Които Го призовават, При всички, които с истина Го призовават.
\par 19 Изпълнява желанието на тия, които Му се боят, Слуша викането им и ги избавя,
\par 20 Господ пази всички, които Го любят; А ще изтреби всичките нечестиви.
\par 21 Устата ми ще изговарят хваление на Господа; И всяка твар нека благославя Неговото свето име от века и до века.

\chapter{146}

\par 1 (По слав. 145). Алилуя! Хвали Господа душе моя.
\par 2 Ще хваля Господа докато съм жив, Ще пея хваление на моя Бог догдето съществувам.
\par 3 Не уповавай на князе, Нито на човешки син, в когото няма помощ.
\par 4 Излиза ли духът му, той се връща в земята си; В тоя същий ден загиват намеренията му.
\par 5 Блажен оня, чиито помощник е Якововият Бог, Чиято надежда е на Господа неговия Бог,
\par 6 Който направи небето и земята, Морето и всичко що е в тях, - Който пази вярност до века;
\par 7 Който извършва правосъдие за угнетените, Който дава храна на гладните. Господ ръзвързва вързаните.
\par 8 Господ отваря очите на слепите; Господ изправя сгърбените; Господ люби праведните,
\par 9 Господ пази чужденците; Поддържа сирачето и вдовицата; А пътят на нечестивите превръща.
\par 10 Господ ще царува до века, Твоят Бог, Сионе, из род в род. Алилуя!

\chapter{147}

\par 1 (По слав. 146). Хвалете Господа; защото е добро нещо да пеем хваления на нашия Бог, Защото е приятно, и хвалението е прилично.
\par 2 Господ гради Ерусалим, Събира Израилевите заточеници.
\par 3 Изцелява съкрушените в сърце И превързва скърбите им.
\par 4 Изброява числото на звездите. Нарича ги всички по име.
\par 5 Велик е нашият Господ, и голяма и силата Му; Разумът Му е безпределен.
\par 6 Господ укрепва кротките, А нечестивите унижава до земята.
\par 7 Пейте Господу и благодарете Му. Пейте хваления с арфа на нашия Бог.
\par 8 Който покрива небето с облаци, Приготвя дъжд за земята, И прави да расте трева по планините;
\par 9 Който дава храна на животните И на гарвановите пилета, които пиукат.
\par 10 Не се удоволствува в силата на коня, Нито има благоволение в краката на мъжете.
\par 11 Господ има благоволение в ония, които Му се боят, В ония, които уповават на Неговата милост. (По слав. 147).
\par 12 (1)Слави Господа, Ерусалиме; Хвали твоя Бог, Сионе;
\par 13 (2)Защото Той закрепява лостовете на твоите порти, Благославя чадата ти всред тебе.
\par 14 (3)Установява мир в твоите предели, Насища те с най изрядната пшеница.
\par 15 (4)Изпраща заповедтта Си по земята; Словото Му тича много бърже;
\par 16 (5)Дава сняг като вълна, Разпръсва сланата като пепел,
\par 17 (6)Хвърля леда си като уломъци; Пред мраза Му кой може устоя?
\par 18 (7)Пак изпраща словото Си и ги разтопява; Прави вятъра си да духа, и водите текат.
\par 19 (8)Възвестява словото Си на Якова, Повеленията Си и съдбите Си на Израиля.
\par 20 (9)Не е постъпил така с никой друг народ; И те не са познали съдбите Му. Алилуя!

\chapter{148}

\par 1 Алилуя! Хвалете Господа от небесата; Хвалете Го във височините.
\par 2 Хвалете Го, всички ангели Негови; Хвалете Го, всички войнства Негови.
\par 3 Хвалете Го, слънце и луно; Хвалете Го, всички светли звезди.
\par 4 Хвалете Го, вие висши небеса, И води, които сте над небесата.
\par 5 Нека хвалят името на Господа; Защото Той заповяда, и те се създадоха;
\par 6 И утвърди го от века и до века, Като издаде постановление, което няма да премине.
\par 7 Хвалете Господа от земята, Вие морски чудовища и всички бездни,
\par 8 Огън и град, сняг и пара, Бурен вятър, който изпълнява словото Му,
\par 9 Планини и всички хълмове, Плодовити дървета и всички кедри,
\par 10 Зверове и всички животни, Животни и крилати птици,
\par 11 Земни царе и всички племена, Князе и всички земни съдии,
\par 12 Юноши и девици, Старци и младежи, -
\par 13 Нека хвалят името на Господа; Защото само Неговото име е превъзнесено, Славата Му е над земята и небето.
\par 14 И Той е възвисил рога на людете Си, Славата на всичките Си светии, На израилтяните, люде, които са близки Нему. Алилуя!

\chapter{149}

\par 1 Алилуя! Пейте на Господа нова песен, И хвалете името Му в събранието на светиите.
\par 2 Нека се весели Израил за Създателя си; Нека се радват сионовите чада за Царя си,
\par 3 Нека хвалят името Му с хороиграние: С тъпанче и арфа нека Му пеят хваления.
\par 4 Защото Господ има благоволение към людете Си; Ще украси кротките с победа.
\par 5 Светиите ще тържествуват славно, Ще се радват на леглата си.
\par 6 Славословия към Бога ще бъдат в устата им. И меч остър от двете страни на ръката им,
\par 7 За да отдават възмездие на народите И наказание на племената,
\par 8 За да вържат царете им с вериги, И благородните им с железни окови, -
\par 9 За да извършат над тях написания съд! Тая част принадлежи на всички Негови светии. Алилуя.

\chapter{150}

\par 1 Алилуя! Хвалете Бога в светилището Му, Хвалете Го в небесния простор, дело на силата Му.
\par 2 Хвалете Го за мощните му дела, Хвалете Го според голямото Му величие.
\par 3 Хвалете Го с тръбен глас. Хвалете Го с псалтир и арфа.
\par 4 Хвалете Го с тъпанче и хороиграние, Хвалете Го със струнни инструменти и със свирки,
\par 5 Хвалете Го с високозвучни кимвали, Хвалете Го с възклицателни кимвали.
\par 6 Всичко що диша нека хвали Господа; Хвалете Господа.

\end{document}