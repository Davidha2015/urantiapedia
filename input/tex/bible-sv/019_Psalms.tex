\begin{document}

\title{Psalms}

Psa 1:1  Säll är den man som icke vandrar i de ogudaktigas råd och icke träder in på syndares väg, ej heller sitter där bespottare sitta,
Psa 1:2  utan har sin lust i HERRENS lag och tänker på hans lag både dag och natt.
Psa 1:3  Han är såsom ett träd, planterat vid vattenbäckar, vilket bär sin frukt i sin tid, och vars löv icke vissna; och allt vad han gör, det lyckas väl.
Psa 1:4  Icke så de ogudaktiga, utan de äro såsom agnar som vinden bortför.
Psa 1:5  Därför skola de ogudaktiga icke bestå i domen, ej heller syndarna i de rättfärdigas församling.
Psa 1:6  Ty HERREN känner de rättfärdigas väg, men de ogudaktigas väg förgås.
Psa 2:1  Varför larma hedningarna och tänka folken fåfänglighet?
Psa 2:2  Jordens konungar resa sig upp, och furstarna rådslå med varandra, mot HERREN och hans smorde:
Psa 2:3  "Låt oss slita sönder deras bojor och kasta deras band ifrån oss."
Psa 2:4  Han som bor i himmelen ler, HERREN bespottar dem.
Psa 2:5  Då talar han till dem i sin vrede, och i sin förgrymmelse förskräcker han dem:
Psa 2:6  "Jag själv har insatt min konung på Sion, mitt heliga berg."
Psa 2:7  Jag vill förtälja om vad beslutet är; HERREN sade till mig: "Du är min son, jag har i dag fött dig.
Psa 2:8  Begär av mig, så skall jag giva dig hedningarna till arvedel och jordens ändar till egendom.
Psa 2:9  Du skall sönderslå dem med järnspira, såsom lerkärl skall du krossa dem."
Psa 2:10  Så kommen nu till förstånd, I konungar; låten varna eder, I domare på jorden.
Psa 2:11  Tjänen HERREN med fruktan, och fröjden eder med bävan.
Psa 2:12  Hyllen sonen, så att han icke vredgas och I förgåns på eder väg; ty snart kunde hans vrede upptändas. Saliga äro alla de som taga sin tillflykt till honom.
Psa 3:1  En psalm av David, när han flydde för sin son Absalom.
Psa 3:2  HERRE, huru många äro icke mina ovänner! Ja, många resa sig upp mot mig.
Psa 3:3  Många säga om mig: "Det finnes ingen frälsning för honom hos Gud."
Psa 3:4  Men du, HERRE, är en sköld för mig; du är min ära och den som upplyfter mitt huvud.
Psa 3:5  Jag höjer min röst och ropar till HERREN, och han svarar mig från sitt heliga berg. Sela.
Psa 3:6  Jag lade mig och somnade in; jag har åter vaknat upp, ty HERREN uppehåller mig.
Psa 3:7  Jag fruktar icke för skaror av många tusen, som lägra sig mot mig runt omkring.
Psa 3:8  Stå upp, HERRE, fräls mig, min Gud; ty du slår alla mina fiender på kinden, du krossar de ogudaktigas tänder.
Psa 3:9  Hos HERREN är frälsningen; över ditt folk komme din välsignelse. Sela.
Psa 4:1  För sångmästaren, med strängaspel; en psalm av David.
Psa 4:2  När jag ropar, så svara mig, du min rättfärdighets Gud, du som i trångmål skaffar mig rum; var mig nådig och hör min bön.
Psa 4:3  I herrar, huru länge skall min ära vara vänd i smälek, huru länge skolen I älska fåfänglighet och fara efter lögn? Sela.
Psa 4:4  Besinnen dock att HERREN har utvalt åt sig den fromme; HERREN hör, när jag ropar till honom.
Psa 4:5  Vredgens, men synden icke; eftersinnen i edra hjärtan, på edra läger, och varen stilla. Sela.
Psa 4:6  Offren rätta offer, och förtrösten på HERREN.
Psa 4:7  Många säga: "Vem skall låta oss se det gott är?" Upplyft du över oss ditt ansiktes ljus, o HERRE.
Psa 4:8  Du giver mig glädje i hjärtat, större än andras, när de få säd och vin i myckenhet.
Psa 4:9  I frid vill jag lägga mig ned, och i frid skall jag somna in, ty du, HERRE, låter mig bo avskild och i trygghet.
Psa 5:1  För sångmästaren, till Nehilót; en psalm av David.
Psa 5:2  Lyssna till mina ord, HERRE; förnim min suckan.
Psa 5:3  Akta på mitt klagorop, du min konung och min Gud; ty till dig vill jag ställa min bön.
Psa 5:4  HERRE, bittida hör du nu min röst, bittida frambär jag mitt offer till dig och skådar efter dig.
Psa 5:5  Ty du är icke en Gud som har behag till ogudaktighet; den som är ond får icke bo hos dig.
Psa 5:6  De övermodiga bestå icke inför dina ögon; du hatar alla ogärningsmän.
Psa 5:7  Du förgör dem som tala lögn; de blodgiriga och falska äro en styggelse för HERREN.
Psa 5:8  Men jag får gå in i ditt hus, genom din stora nåd; jag får tillbedja i din fruktan, vänd mot ditt heliga tempel.
Psa 5:9  HERRE, led mig genom din rättfärdighet, för mina förföljares skull; gör din väg jämn för mig.
Psa 5:10  Ty i deras mun är intet visst, deras innersta är fördärv, en öppen grav är deras strupe, sin tunga göra de hal.
Psa 5:11  Döm dem, o Gud; må de komma på fall med sina anslag. Driv bort dem för deras många överträdelsers skull, eftersom de äro gensträviga mot dig.
Psa 5:12  Men låt alla dem glädjas, som taga sin tillflykt till dig; evinnerligen må de jubla, ty du beskärmar dem; i dig må de fröjda sig, som hava ditt namn kärt.
Psa 5:13  Ty du, HERRE, välsignar den rättfärdige; du betäcker honom med nåd såsom med en sköld.
Psa 6:1  För sångmästaren, med strängaspel, till Seminit; en psalm av David.
Psa 6:2  HERRE, straffa mig icke i din vrede, och tukta mig icke i din förtörnelse.
Psa 6:3  Var mig nådig, HERRE, ty jag försmäktar; hela mig, HERRE, ty ända in i mitt innersta är jag förskräckt.
Psa 6:4  Ja, min själ är storligen förskräckt; ack HERRE, huru länge?
Psa 6:5  Vänd åter, HERRE, rädda min själ, fräls mig för din nåds skull.
Psa 6:6  Ty i döden tänker man icke på dig; vem tackar dig i dödsriket?
Psa 6:7  Jag är så trött av suckande; var natt fuktar jag min säng och väter mitt läger med mina tårar.
Psa 6:8  Av sorg är mitt öga förmörkat; det har åldrats för alla mina ovänners skull.
Psa 6:9  Viken bort ifrån mig, alla I ogärningsmän; ty HERREN har hört min högljudda gråt.
Psa 6:10  HERREN har hört min åkallan, min bön upptager HERREN.
Psa 6:11  Alla mina fiender skola komma på skam och storligen förskräckas; de skola vika tillbaka och komma på skam med hast.
Psa 7:1  En sång av David, som han sjöng till HERREN för benjaminiten Kus' ords skull.
Psa 7:2  HERRE, min Gud, till dig tager jag min tillflykt; fräls mig från alla mina förföljare och rädda mig,
Psa 7:3  så att de icke, såsom lejon, sönderslita min själ och rycka bort henne utan räddning.
Psa 7:4  HERRE, min Gud, har jag gjort sådant, och är orätt i mina händer,
Psa 7:5  har jag med ont vedergällt ned som höll frid med mig eller plundrat den som var min ovän utan sak,
Psa 7:6  så förfölje fienden min själ och tage henne fatt och trampe mitt liv till jorden och lägge min ära i stoftet. Sela.
Psa 7:7  Stå upp, HERRE, i din vrede, res dig mot mina ovänners raseri och vakna upp till min hjälp, du som har påbjudit dom.
Psa 7:8  Må folkens församling omgiva dig, och må du över den vända åter till höjden.
Psa 7:9  HERREN håller dom över folken; skaffa mig rätt, HERRE, efter min rättfärdighet och ostrafflighet.
Psa 7:10  Låt de ogudaktigas ondska få en ände, men håll den rättfärdige vid makt; ty du, som prövar hjärtan och njurar, är en rättfärdig Gud.
Psa 7:11  Min sköld är i Guds hand; han frälsar de rättsinniga.
Psa 7:12  Gud är en rättfärdig domare och en Gud som dagligen vredgas.
Psa 7:13  Om någon icke vill omvända sig, så vässer han sitt svärd, sin båge spänner han och gör den redo;
Psa 7:14  och han riktar mot honom dödande skott, sina pilar gör han brinnande.
Psa 7:15  Se, denne är i födsloarbete med fördärv, han går havande med olycka, men han föder ett intet.
Psa 7:16  Han gräver en grop och gör den djup, men han faller själv i den grav som han gräver.
Psa 7:17  Den olycka han tänkte vålla vänder tillbaka på hans huvud, och över hans hjässa kommer hans ondska.
Psa 7:18  Jag vill tacka HERREN efter hans rättfärdighet och lovsjunga HERRENS, den Högstes, namn.
Psa 8:1  För sångmästaren, till Gittít; en psalm av David.
Psa 8:2  HERRE, vår Herre, huru härligt är icke ditt namn över hela jorden, du som har satt ditt majestät på himmelen!
Psa 8:3  Av barns och spenabarns mun har du upprättat en makt, för dina ovänners skull, till att nedslå fienden och den hämndgirige.
Psa 8:4  När jag ser din himmel, dina fingrars verk, månen och stjärnorna, som du har berett,
Psa 8:5  vad är då en människa, att du tänker på henne, eller en människoson, att du låter dig vårda om honom.
Psa 8:6  Dock gjorde du honom nästan till ett gudaväsen; med ära och härlighet krönte du honom.
Psa 8:7  Du satte honom till herre över dina händers verk; allt lade du under hans fötter:
Psa 8:8  får och oxar, allasammans, så ock vildmarkens djur,
Psa 8:9  fåglarna under himmelen och fiskarna i havet, vad som vandrar havens vägar.
Psa 8:10  HERRE, vår Herre, huru härligt är icke ditt namn över hela jorden!
Psa 9:1  För sångmästaren, till Mutlabbén; en psalm av David.
Psa 9:2  Jag vill tacka HERREN av allt mitt hjärta; jag vill förtälja alla dina under.
Psa 9:3  Jag vill vara glad och fröjdas i dig, jag vill lovsjunga ditt namn, du den Högste.
Psa 9:4  Ty mina fiender vika tillbaka, de falla och förgås för ditt ansikte.
Psa 9:5  Ja, du har utfört min rätt och min sak; du sitter på din tron såsom en rättfärdig domare.
Psa 9:6  Du har näpst hedningarna och förgjort de ogudaktiga; deras namn har du utplånat för alltid och evinnerligen.
Psa 9:7  Fienderna äro nedgjorda, utrotade för alltid; deras städer har du omstörtat, deras åminnelse har förgåtts.
Psa 9:8  Men HERREN tronar evinnerligen, sin stol har han berett till doms;
Psa 9:9  och han skall döma jordens krets med rättfärdighet, han skall skipa lag bland folken med rättvisa.
Psa 9:10  Så vare då HERREN en borg för den förtryckte, en borg i nödens tider.
Psa 9:11  Och må de som känna ditt namn förtrösta på dig; ty du övergiver icke dem som söka dig, HERRE.
Psa 9:12  Lovsjungen HERREN, som bor i Sion, förkunnen bland folken hans gärningar.
Psa 9:13  Ty han som utkräver blodskulder har kommit ihåg dem; han har icke förgätit de betrycktas klagorop.
Psa 9:14  Var mig nådig, HERRE; se huru jag plågas av dem som hata mig, du som lyfter mig upp från dödens portar;
Psa 9:15  på det att jag må förtälja allt ditt lov och i dottern Sions portar fröjda mig över din frälsning.
Psa 9:16  Hedningarna hava sjunkit ned i den grav som de grävde; i det nät som de lade ut har deras fot blivit fångad.
Psa 9:17  HERREN har gjort sig känd, han har hållit dom; han snärjer den ogudaktige i hans händers verk. Higgajón. Sela.
Psa 9:18  DE ogudaktiga vika tillbaka, ned i dödsriket, alla hedningar, de som förgäta Gud.
Psa 9:19  Ty icke för alltid skall den fattige vara förgäten, de betrycktas hopp skall ej varda om intet evinnerligen.
Psa 9:20  Stå upp, HERRE; låt icke människor få överhanden, låt hedningarna bliva dömda inför ditt ansikte.
Psa 9:21  Låt, o HERRE, förskräckelse komma över dem; må hedningarna förnimma att de äro människor. Sela.
Psa 10:1  Varför, HERRE, står du så långt ifrån och fördöljer dig i nödens tider?
Psa 10:2  Genom de ogudaktigas övermod måste den arme lida. Må de fångas i de ränker som de hava uttänkt!
Psa 10:3  Ty den ogudaktige berömmer sig av sin själs lystnad, och den rovgirige talar förgripligt och föraktar HERREN.
Psa 10:4  Den ogudaktige säger i sitt högmod: "Han frågar icke därefter." "Det finnes ingen Gud", så äro alla hans tankar.
Psa 10:5  Trygga äro alltid hans vägar, dina domar gå högt över hans blickar; alla sina ovänner räknar han för intet.
Psa 10:6  Han säger i sitt hjärta: "Jag skall icke vackla, över mig skall i evighet ingen olycka komma."
Psa 10:7  Hans mun är full av förbannelse, av svek och förtryck; hans tunga gömmer olycka och fördärv.
Psa 10:8  Han lägger sig i försåt vid gårdarna, i lönndom vill han dräpa den oskyldige; hans ögon lura på den olycklige.
Psa 10:9  Han ligger i försåt på lönnligt ställe, såsom ett lejon i sitt snår, han ligger i försåt för att gripa den arme; han griper den arme, i det han drager honom in i sitt nät.
Psa 10:10  Han trycker sig ned, han ligger på lur, och de olyckliga falla i hans klor.
Psa 10:11  Han säger i sitt hjärta: "Gud förgäter det, han har dolt sitt ansikte, han ser det aldrig."
Psa 10:12  Stå upp, HERRE; Gud, upplyft din hand, förgät icke de arma.
Psa 10:13  Varför skall den ogudaktige få förakta Gud och säga i sitt hjärta att du icke frågar därefter?
Psa 10:14  Du har ju sett det, ty du giver akt på olycka och jämmer, för att taga det i din hand. Åt dig överlämnar den olycklige sin sak; du blev den faderlöses hjälpare.
Psa 10:15  Bryt sönder den ogudaktiges arm, och hemsök de ondas ogudaktighet, så att du icke mer finner den.
Psa 10:16  Ja, HERREN är konung alltid och evinnerligen; hedningarna utrotas ur hans land.
Psa 10:17  De ödmjukas trängtan hör du, HERRE; du gör deras hjärtan ståndaktiga; du låter ditt öra giva akt
Psa 10:18  för att skaffa den faderlöse och förtryckte rätt, så att människor, komna av jord, ej längre vålla skräck.
Psa 11:1  För sångmästaren; av David. Till HERREN Har jag tagit min tillflykt. Huru kunnen I då säga till mig: "Flyn såsom fåglar till edert berg;
Psa 11:2  ty se, de ogudaktiga spänna bågen, de hava lagt sin pil på strängen, för att i mörkret skjuta på de rättsinniga.
Psa 11:3  När grundvalarna upprivas, vad kan då den rättfärdige uträtta?"
Psa 11:4  HERREN är i sitt heliga tempel, HERRENS tron är i himmelen; hans ögon skåda, hans blickar pröva människors barn.
Psa 11:5  HERREN prövar den rättfärdige; men den ogudaktige och den som älskar våld, dem hatar hans själ.
Psa 11:6  Han skall låta ljungeldssnaror regna över de ogudaktiga; eld och svavel och glödande vind, det är den kalk som bliver dem beskärd.
Psa 11:7  Ty HERREN är rättfärdig, han älskar rättfärdigheten; de redliga skola skåda hans ansikte.
Psa 12:1  För sångmästaren, till Seminít; en psalm av David.
Psa 12:2  Fräls, HERRE; ty de fromma äro borta, de trogna äro försvunna ifrån människors barn.
Psa 12:3  De tala lögn, den ene med den andre; med hala läppar tala de, och med dubbelt hjärta.
Psa 12:4  HERREN utrote alla hala läppar, den tunga som talar stora ord,
Psa 12:5  dem som säga: "Genom vår tunga äro vi starka, våra läppar stå oss bi; vem är herre över oss?"
Psa 12:6  "Eftersom de arma lida övervåld och de fattiga klaga, vill jag nu stå upp", säger HERREN; "jag vill skaffa frälsning åt den som längtar därefter."
Psa 12:7  HERRENS tal är ett rent tal, likt silver som rinner ned mot jorden, luttrat i degeln, renat sju gånger.
Psa 12:8  Du, HERRE, skall bevara dem, du skall beskydda dem för detta släkte evinnerligen.
Psa 12:9  Ty runt omkring dem vandra de ogudaktiga, då nu uselheten är rådande bland människors barn.
Psa 13:1  För sångmästaren; en psalm av David.
Psa 13:2  Huru länge, HERRE; skall du så alldeles förgäta mig? Huru länge skall du fördölja ditt ansikte för mig?
Psa 13:3  Huru länge skall jag bekymras i min själ och ängslas i mitt hjärta dagligen? Huru länge skall min fiende förhäva sig över mig?
Psa 13:4  Skåda ned, svara mig, HERRE, min Gud; upplys mina ögon, så att jag icke somnar in i döden;
Psa 13:5  på det att min fiende icke må säga: "Jag blev honom övermäktig", och på att mina ovänner ej må fröjda sig, när jag vacklar.
Psa 13:6  Jag förtröstar på din nåd, mitt hjärta fröjde sig över din frälsning. Jag vill sjunga till HERRENS ära, ty han har gjort väl mot mig.
Psa 14:1  För sångmästaren; av David. Dårarna säga i sina hjärtan: "Det finnes ingen Gud." Fördärv och styggelse är deras verk; ingen finnes, som gör vad gott är.
Psa 14:2  HERREN skådar ned från himmelen på människors barn, för att se om det finnes någon förståndig, någon som söker Gud.
Psa 14:3  Nej, alla äro de avfälliga, allasammans äro de fördärvade; ingen finnes, som gör vad gott är, det finnes icke en enda.
Psa 14:4  Hava de då intet fått förnimma, alla dessa ogärningsmän, dessa som uppäta mitt folk, likasom åte de bröd, och som icke åkalla HERREN?
Psa 14:5  Jo, där överföll dem förskräckelse - ty Gud är hos de rättfärdigas släkte.
Psa 14:6  Den betrycktes rådslag mån I söka bringa på skam, HERREN är ju ändå hans tillflykt.
Psa 14:7  Ack att från Sion komme frälsning för Israel! När HERREN vill åter upprätta sitt folk, då skall Jakob fröjda sig, då skall Israel vara glad.
Psa 15:1  En psalm av David. HERRE, vem får bo i din hydda? Vem får dväljas på ditt heliga berg?
Psa 15:2  Den som vandrar ostraffligt och gör vad rätt är och talar sanning av hjärtat;
Psa 15:3  den som icke bär förtal på sin tunga, den som icke gör sin broder något ont och icke drager smälek över sin nästa;
Psa 15:4  den som aktar den förkastlige för intet, men ärar dem som frukta HERREN; den som svär sig till skada, men ej bryter sin ed;
Psa 15:5  den som icke driver ocker med sina penningar och icke tager mutor för att fälla den oskyldige. Den som så handlar, han skall icke vackla till evig tid.
Psa 16:1  En sång av David. Bevara mig, Gud, ty jag tager min tillflykt till dig.
Psa 16:2  Jag säger till HERREN: "Du är ju Herren; för mig finnes intet gott utom dig;
Psa 16:3  de heliga som finnas i landet, de äro de härliga till vilka jag har allt mitt behag."
Psa 16:4  Men de som taga sig en annan gud, de hava stora vedermödor; jag vill icke offra deras drickoffer av blod eller taga deras namn på mina läppar.
Psa 16:5  HERREN är min beskärda del och bägare; du är den som uppehåller min arvedel.
Psa 16:6  En lott har tillfallit mig i det ljuvliga, ja, ett arv som behagar mig väl.
Psa 16:7  Jag vill lova HERREN, ty han giver mig råd; ännu om natten manar mig mitt innersta.
Psa 16:8  Jag har haft HERREN för mina ögon alltid; ja, han är på min högra sida, jag skall icke vackla.
Psa 16:9  Fördenskull gläder sig mitt hjärta, och min ära fröjdar sig; jämväl min kropp får bo i trygghet.
Psa 16:10  Ty du skall icke lämna min själ åt dödsriket, du skall icke låta din fromme få se graven.
Psa 16:11  Du skall kungöra mig livets väg; inför ditt ansikte är glädje till fyllest, ljuvlighet i din högra hand evinnerligen.
Psa 17:1  En bön av David. Hör, o HERRE, en rättfärdig sak, akta på mitt rop, lyssna till min bön; den kommer icke ifrån falska läppar.
Psa 17:2  Av dig må jag få min rätt; dina ögon må skåda vad rättvist är.
Psa 17:3  Du prövar mitt hjärta, du utrannsakar mig, men du finner intet; ingen ond tanke går ut ur min mun.
Psa 17:4  Efter dina läppars ord, och vad människor än må göra, tager jag mig till vara för våldsverkares stigar.
Psa 17:5  Mina steg hålla sig stadigt på dina vägar, mina fötter vackla icke.
Psa 17:6  Så åkallar jag nu dig, ty du, Gud, skall svara mig; böj ditt öra till mig, hör mitt tal.
Psa 17:7  Bevisa din underbara nåd, du som frälsar undan motståndarna dem som taga sin tillflykt till din högra hand.
Psa 17:8  Bevara mig såsom en ögonsten, beskärma mig under dina vingars skugga
Psa 17:9  för de ogudaktiga, som vilja fördärva mig, för mina dödsfiender, som omringa mig.
Psa 17:10  Sitt hjärta förstocka de; med sin mun tala de stora ord.
Psa 17:11  Nu äro de omkring mig, var vi gå, deras ögon speja efter huru de skola böja mig till jorden.
Psa 17:12  Ja, denne är lik ett lejon som längtar efter rov, lik ett ungt lejon som ligger i försåt.
Psa 17:13  Stå upp, HERRE; träd emot honom, slå honom ned, rädda med ditt svärd min själ från den ogudaktige,
Psa 17:14  ja, med din hand, från människorna, HERRE, från denna världens människor, som hava sin del i detta livet, och vilkas buk du fyller med dina håvor, som hava söner i mängd och lämna sitt överflöd åt sina barn.
Psa 17:15  Men jag skall skåda ditt ansikte i rättfärdighet; när jag uppvaknar, vill jag mätta mig av din åsyn.
Psa 18:1  För sångmästaren; av HERRENS tjänare David, som talade till HERREN denna sångs ord, när HERREN hade räddat honom från alla hans fienders hand och ur Sauls våld.
Psa 18:2  Han sade: Hjärtligen kär har jag dig, HERRE, min starkhet,
Psa 18:3  HERRE, mitt bergfäste, min borg och min räddare, min Gud, min klippa, till vilken jag tager min tillflykt, min sköld och min frälsnings horn, mitt värn.
Psa 18:4  HERREN, den högtlovade, åkallar jag, och från mina fiender bliver jag frälst.
Psa 18:5  Dödens band omvärvde mig, och fördärvets strömmar förskräckte mig.
Psa 18:6  Dödsrikets band omslöto mig, dödens snaror föllo över mig.
Psa 18:7  Men jag åkallade HERREN i min nöd och ropade till min Gud. Han hörde från sin himmelska boning min röst, och mitt rop inför honom kom till hans öron.
Psa 18:8  Då skalv jorden och bävade, och bergens grundvalar darrade; de skakades, ty hans vrede var upptänd.
Psa 18:9  Rök steg upp från hans näsa och förtärande eld från hans mun; eldsglöd ljungade från honom.
Psa 18:10  Och han sänkte himmelen och for ned, och töcken var under hans fötter.
Psa 18:11  Han for på keruben och flög, han svävade på vindens vingar.
Psa 18:12  Han gjorde mörker till sitt täckelse, till en hydda som omslöt honom; mörka vatten, tjocka moln.
Psa 18:13  Av glansen framför honom veko molnen undan; hagel föll, och eldsglöd for ned.
Psa 18:14  Och HERREN dundrade i himmelen, den Högste lät höra sin röst; hagel föll, och eldsglöd for ned.
Psa 18:15  Han sköt sina pilar och förskingrade dem, ljungeldar i mängd och förvirrade dem.
Psa 18:16  Vattnens bäddar kommo i dagen, och jordens grundvalar blottades, för din näpst, o HERRE, för din vredes stormvind.
Psa 18:17  Han räckte ut sin hand från höjden och fattade mig, han drog mig upp ur de stora vattnen.
Psa 18:18  Han räddade mig från min starke fiende och från mina ovänner, ty de voro mig övermäktiga.
Psa 18:19  De överföllo mig på min olyckas dag, men HERREN blev mitt stöd.
Psa 18:20  Han förde mig ut på rymlig plats; han räddade mig, ty han hade behag till mig.
Psa 18:21  HERREN lönar mig efter min rättfärdighet; efter mina händers renhet vedergäller han mig.
Psa 18:22  Ty jag höll mig på HERRENS vägar och avföll icke från min Gud i ogudaktighet;
Psa 18:23  nej, alla hans rätter hade jag för ögonen, och hans stadgar lät jag icke vika ifrån mig.
Psa 18:24  Så var jag ostrafflig inför honom och tog mig till vara för missgärning.
Psa 18:25  Därför vedergällde mig HERREN efter min rättfärdighet, efter mina händers renhet inför hans ögon.
Psa 18:26  Mot den fromme bevisar du dig from, mot en ostrafflig man bevisar du dig ostrafflig.
Psa 18:27  Mot den rene bevisar du dig ren, men mot den vrånge bevisar du dig avog.
Psa 18:28  Ty du frälsar ett betryckt folk, men stolta ögon ödmjukar du.
Psa 18:29  Ja, du låter min lampa brinna klart; HERREN, min Gud, gör mitt mörker ljuset.
Psa 18:30  Ja, med dig kan jag nedslå härskaror, och med min Gud stormar jag murar.
Psa 18:31  Guds väg är ostrafflig; HERRENS tal är luttrat. En sköld är han för alla som taga sin tillflykt till honom.
Psa 18:32  Ty vem är Gud förutom HERREN, och vem är en klippa utom vår Gud?
Psa 18:33  Gud, du som omgjordade mig med kraft och lät min väg vara lyckosam,
Psa 18:34  du som gjorde mina fötter såsom hindens och ställde mig på mina höjder,
Psa 18:35  du som lärde mina händer att strida och mina armar att spänna kopparbågen!
Psa 18:36  Du gav mig din frälsnings sköld, och din högra hand stödde mig, och ditt saktmod gjorde mig stor;
Psa 18:37  du skaffade rum för mina steg, där jag gick, och mina fötter vacklade icke.
Psa 18:38  Jag förföljde mina fiender och hann upp dem; jag vände icke tillbaka, förrän jag hade gjort ände på dem.
Psa 18:39  Jag slog dem, så att de icke mer kunde resa sig; de föllo under mina fötter.
Psa 18:40  Du omgjordade mig med kraft till striden, du böjde mina motståndare under mig.
Psa 18:41  Mina fiender drev du på flykten för mig, och dem som hatade mig förgjorde jag.
Psa 18:42  De ropade, men det fanns ingen som frälste; till HERREN, men han svarade dem icke.
Psa 18:43  Och jag stötte dem sönder till stoft för vinden, jag kastade ut dem såsom orenlighet på gatan.
Psa 18:44  Du räddade mig ur folkets strider, du satte mig till ett huvud över hedningar; folkslag som jag ej kände blevo mina tjänare.
Psa 18:45  Vid blotta ryktet hörsammade de mig; främlingar visade mig underdånighet.
Psa 18:46  Ja, främlingarnas mod vissnade bort; med bävan övergåvo de sina borgar.
Psa 18:47  HERREN lever! Lovad vare min klippa, och upphöjd vare min frälsnings Gud!
Psa 18:48  Gud, som har givit mig hämnd och tvingat folken under mig;
Psa 18:49  du som har befriat mig från mina fiender och upphöjt mig över mina motståndare, räddat mig från våldets man!
Psa 18:50  Fördenskull vill jag tacka dig bland hedningarna, HERRE, och lovsjunga ditt namn.
Psa 18:51  Ty du giver din konung stor seger och gör nåd mot din smorde, mot David och hans säd till evig tid.
Psa 19:1  För sångmästaren; en psalm av David.
Psa 19:2  Himlarna förtälja Guds ära, och fästet förkunnar hans händers verk;
Psa 19:3  den ena dagen talar därom till den andra, och den ena natten kungör det för den andra;
Psa 19:4  det är ej ett tal eller språk vars ljud icke höres.
Psa 19:5  De sträcka sig ut över hela jorden, och deras ord gå till världens ändar. Åt solen har han gjort en hydda i dem;
Psa 19:6  och den är såsom en brudgum som går ut ur sin kammare, den fröjdar sig, såsom en hjälte, att löpa sin bana.
Psa 19:7  Vid himmelens ända är det den går upp, och dess omlopp når intill himmelens gränser, och intet är skylt för dess hetta.
Psa 19:8  HERRENS lag är utan brist och vederkvicker själen; HERRENS vittnesbörd är fast och gör den enfaldige vis.
Psa 19:9  HERRENS befallningar äro rätta och giva glädje åt hjärtat; HERRENS bud är klart och upplyser ögonen.
Psa 19:10  HERRENS fruktan är ren och består evinnerligen; HERRENS rätter äro sanning, allasammans rättfärdiga.
Psa 19:11  De äro dyrbarare än guld, ja, än fint guld i mängd; de äro sötare än honung, ja, än renaste honung.
Psa 19:12  Av dem hämtar ock din tjänare varning; den som håller dem har stor lön.
Psa 19:13  Vem märker själv huru ofta han felar? Förlåt mig mina hemliga brister.
Psa 19:14  Bevara ock din tjänare för fräcka människor; låt dem icke få makt med mig, så bliver jag ostrafflig och varder fri ifrån svår överträdelse.
Psa 19:15  Låt min muns tal täckas dig och mitt hjärtas tankar, HERRE, min klippa och min förlossare.
Psa 20:1  För sångmästaren; en psalm av David.
Psa 20:2  HERREN bönhöre dig på nödens dag, Jakobs Guds namn beskydde dig.
Psa 20:3  Han sände dig hjälp från helgedomen, och stödje dig från Sion.
Psa 20:4  Han tänke på alla dina spisoffer och upptage med välbehag ditt brännoffer. Sela.
Psa 20:5  Han give dig vad ditt hjärta begär och fullborde alla dina rådslag.
Psa 20:6  Må vi få jubla över din seger och i vår Guds namn resa upp baneret; HERREN uppfylle alla dina böner.
Psa 20:7  Nu vet jag att HERREN giver seger åt sin smorde; han svarar honom från sin heliga himmel, genom väldiga gärningar giver hans högra hand seger.
Psa 20:8  De andra prisa vagnar, de prisa hästar, men vi prisa HERRENS, vår Guds, namn.
Psa 20:9  De sjunka ned och falla, men vi resa oss upp och bliva beståndande.
Psa 20:10  HERRE, giv seger; ja, konungen svare oss på den tid då vi ropa.
Psa 21:1  För sångmästaren; en psalm av David.
Psa 21:2  HERRE, över din makt gläder sig konungen; huru fröjdas han icke högeligen över din seger!
Psa 21:3  Vad hans hjärta önskar har du givit honom, och hans läppars begäran har du icke vägrat honom. Sela.
Psa 21:4  Ty du kommer honom till mötes med välsignelser av vad gott är; du sätter på hans huvud en gyllene krona.
Psa 21:5  Han bad dig om liv, och du gav honom det, ett långt liv alltid och evinnerligen.
Psa 21:6  Stor är hans ära genom din seger; majestät och härlighet beskär du honom.
Psa 21:7  Ja, du låter honom bliva till välsignelse evinnerligen; du fröjdar honom med glädje inför ditt ansikte.
Psa 21:8  Ty konungen förtröstar på HERREN, och genom den Högstes nåd skall han icke vackla.
Psa 21:9  Din hand skall nå alla dina fiender; din högra hand skall träffa dem som hata dig.
Psa 21:10  Du skall låta dem känna det såsom i en glödande ugn, när du låter se ditt ansikte. HERREN skall fördärva dem i sin vrede; eld skall förtära dem.
Psa 21:11  Deras livsfrukt skall du utrota från jorden och deras avkomma från människors barn.
Psa 21:12  Ty de ville draga ont över dig; de tänkte ut ränker, men de förmå intet.
Psa 21:13  Nej, du skall driva dem tillbaka; med din båge skall du sikta mot deras anleten.
Psa 21:14  Upphöjd vare du, HERREN, i din makt; vi vilja besjunga och lovsäga din hjältekraft.
Psa 22:1  För sångmästaren, efter "Morgonrodnadens hind"; en psalm av David.
Psa 22:2  Min Gud, min Gud, varför har du övergivit mig? Jag brister ut och klagar, men min frälsning är fjärran.
Psa 22:3  Men Gud, jag ropar om dagen, men du svarar icke, så ock om natten, men jag får ingen ro.
Psa 22:4  Och dock är du den Helige, den som tronar på Israels lovsånger.
Psa 22:5  På dig förtröstade våra fäder; de förtröstade, och du räddade dem.
Psa 22:6  Till dig ropade de och blevo hulpna; på dig förtröstade de och kommo icke på skam.
Psa 22:7  Men jag är en mask, och icke en människa, till smälek bland män, föraktad av folket.
Psa 22:8  Alla som se mig bespotta mig; de spärra upp munnen, de skaka huvudet:
Psa 22:9  "Befall dig åt HERREN! Han befrie honom, han rädde honom, ty han har ju behag till honom."
Psa 22:10  Ja, det var du som hämtade mig ut ur moderlivet och lät mig vila trygg vid min moders bröst.
Psa 22:11  På dig är jag kastad allt ifrån modersskötet; du är min Gud allt ifrån min moders liv.
Psa 22:12  Var icke långt ifrån mig, ty nöd är nära, och det finnes ingen hjälpare.
Psa 22:13  Tjurar i mängd omgiva mig, Basans oxar omringa mig.
Psa 22:14  Såsom glupande och rytande lejon spärrar man upp gapet mot mig.
Psa 22:15  Jag är lik vatten som utgjutes, alla mina leder hava skilts åt; mitt hjärta är såsom vax, det smälter i mitt liv.
Psa 22:16  Min kraft är förtorkad och lik en lerskärva, min tunga låder vid min gom, och du lägger mig i dödens stoft.
Psa 22:17  Ty hundar omgiva mig; de ondas hop har kringränt mig, mina händer och fötter hava de genomborrat.
Psa 22:18  Jag kan räkna alla mina ben; de skåda därpå, de se med lust på mig.
Psa 22:19  De dela mina kläder mellan sig och kasta lott om min klädnad.
Psa 22:20  Men du, HERRE, var icke fjärran; du min starkhet, skynda till min hjälp.
Psa 22:21  Rädda min själ från svärdet, mitt liv ur hundarnas våld.
Psa 22:22  Fräls mig från lejonets gap. Ja, du bönhör mig och räddar mig undan vildoxarnas horn.
Psa 22:23  Då skall jag förkunna ditt namn för mina bröder, mitt i församlingen skall jag prisa dig:
Psa 22:24  I som frukten HERREN, loven honom; ären honom, alla Jakobs barn, och bäven för honom, alla Israels barn.
Psa 22:25  Ty han föraktade icke den betrycktes elände och höll det icke för en styggelse; han fördolde icke sitt ansikte för honom, och när han ropade, lyssnade han till honom.
Psa 22:26  Genom dig skall min lovsång ljuda i den stora församlingen; mina löften får jag infria inför dem som frukta honom.
Psa 22:27  De ödmjuka skola äta och bliva mätta, de som söka HERREN skola få lova honom; ja, edra hjärtan skola leva evinnerligen.
Psa 22:28  Alla jordens ändar skola betänka det och omvända sig till HERREN. Hedningarnas alla släkter skola tillbedja inför dig.
Psa 22:29  Ty riket är HERRENS, och han råder över hedningarna.
Psa 22:30  Ja, alla mäktiga på jorden skola äta och tillbedja; inför honom skola knäböja alla de som måste fara ned i graven, de som icke kunna behålla sin själv vid liv.
Psa 22:31  Kommande ättled skola tjäna honom; man skall förtälja om Herren för ett annat släkte.
Psa 22:32  Man skall träda upp och förkunna hans rättfärdighet, ja, bland folk som skola födas att han har gjort det.
Psa 23:1  En psalm av David. HERREN är min herde, mig skall intet fattas,
Psa 23:2  han låter mig vila på gröna ängar; han för mig till vatten där jag finner ro,
Psa 23:3  han vederkvicker min själ; han leder mig på rätta vägar, för sitt namns skull.
Psa 23:4  Om jag ock vandrar i dödsskuggans dal, fruktar jag intet ont, ty du är med mig; din käpp och stav, de trösta mig.
Psa 23:5  Du bereder för mig ett bord i mina ovänners åsyn; du smörjer mitt huvud med olja och låter min bägare flöda över.
Psa 23:6  Godhet allenast och nåd skola följa mig i alla mina livsdagar, och jag skall åter få bo i HERRENS hus, evinnerligen.
Psa 24:1  Av David; en psalm. Jorden är HERRENS och allt vad därpå är, jordens krets och de som bo därpå.
Psa 24:2  Ty han är den som har lagt hennes grund på haven, den som på strömmarna har berett henne fäste.
Psa 24:3  Vem får gå upp på HERRENS berg, och vem får träda in i hans helgedom?
Psa 24:4  Den som har oskyldiga händer och rent hjärta, den som icke vänder sin själ till lögn och den som icke svär falskt.
Psa 24:5  Han skall undfå välsignelse av HERREN och rättfärdighet av sin frälsnings Gud.
Psa 24:6  Sådant är det släkte som frågar efter honom; de som söka ditt ansikte, de äro Jakobs barn. Sela.
Psa 24:7  Höjen, I portar, edra huvuden, höjen eder, I eviga dörrar, för att ärans konung må draga därin.
Psa 24:8  Vem är då ärans konung? Det är HERREN, stark och väldig, HERREN, väldig i strid.
Psa 24:9  Höjen, I portar, edra huvuden, höjen dem, I eviga dörrar, för att ärans konung må draga därin.
Psa 24:10  Vem är då denne ärans konung? Det är HERREN Sebaot; han är ärans konung. Sela.
Psa 25:1  Av David. Till dig, HERRE, upplyfter jag min själ.
Psa 25:2  Min Gud, på dig förtröstar jag; låt mig icke komma på skam, låt icke mina fiender fröjda sig över mig.
Psa 25:3  Nej, ingen kommer på skam, som förbidar dig; på skam kommer de som, utan sak, handla trolöst.
Psa 25:4  HERRE, kungör mig dina vägar, lär mig dina stigar.
Psa 25:5  Led mig i din sanning, och lär mig, ty du är min frälsnings Gud; dig förbidar jag alltid.
Psa 25:6  Tänk, HERRE, på din barmhärtighet och din nåd, ty de äro av evighet.
Psa 25:7  Tänk icke på min ungdoms synder och på mina överträdelser, utan tänk på mig efter din nåd, för din godhets skull, HERRE.
Psa 25:8  HERREN är god och rättfärdig, därför undervisar han syndare om vägen.
Psa 25:9  Han leder de ödmjuka rätt, han lär de ödmjuka sin väg.
Psa 25:10  Alla HERRENS vägar äro nåd och trofasthet för dem som hålla hans förbund och vittnesbörd.
Psa 25:11  För ditt namns skull, HERRE, förlåt min missgärning, ty den är stor.
Psa 25:12  Finnes det en man som fruktar HERREN, då undervisar han honom om den väg han bör välja.
Psa 25:13  Han själv skall leva i lycka, och hans efterkommande skola besitta landet.
Psa 25:14  HERREN har sin umgängelse med dem som frukta honom, och sitt förbund vill han kungöra för dem.
Psa 25:15  Mina ögon se alltid till HERREN, ty han drager mina fötter ur nätet.
Psa 25:16  Vänd dig till mig och var mig nådig; ty jag är ensam och betryckt.
Psa 25:17  Mitt hjärtas ångest är stor; för mig ut ur mitt trångmål.
Psa 25:18  Se till mitt lidande och min vedermöda, och förlåt mig alla mina synder.
Psa 25:19  Se därtill att mina fiender äro så många och hata mig med orätt.
Psa 25:20  Bevara min själ och rädda mig; låt mig icke komma på skam, ty jag tager min tillflykt till dig.
Psa 25:21  Ostrafflighet och redlighet bevare mig, ty jag förbidar dig.
Psa 25:22  Förlossa Israel, o Gud, ur all dess nöd.
Psa 26:1  Av David. Skaffa mig rätt, HERRE, ty jag vandrar i ostrafflighet, och jag förtröstar på HERREN utan att vackla.
Psa 26:2  Pröva mig, HERRE, och försök mig; rannsaka mina njurar och mitt hjärta.
Psa 26:3  Ty din nåd är inför mina ögon, och jag vandrar i din sanning.
Psa 26:4  Jag sitter icke hos lögnens män, och med hycklare har jag icke min umgängelse.
Psa 26:5  Jag hatar de ondas församling, och hos de ogudaktiga sitter jag icke.
Psa 26:6  Jag tvår mina händer i oskuld, och kring ditt altare, HERRE, vill jag vandra,
Psa 26:7  för att höja min röst till tacksägelse och förtälja alla dina under.
Psa 26:8  HERRE, jag har din boning kär och den plats där din härlighet bor.
Psa 26:9  Ryck icke min själ bort med syndare, icke mitt liv med de blodgiriga,
Psa 26:10  i vilkas händer är skändlighet, och vilkas högra hand är full av mutor.
Psa 26:11  Jag vandrar ju i ostrafflighet; förlossa mig och var mig nådig.
Psa 26:12  Ja, min fot står på jämn mark; i församlingarna skall jag lova HERREN.
Psa 27:1  Av David. HERREN är mitt ljus och min frälsning; för vem skulle jag frukta? HERREN är mitt livs värn; för vem skulle jag rädas?
Psa 27:2  När de onda draga emot mig och vilja uppsluka mig, då stappla de själva och falla, mina motståndare och fiender.
Psa 27:3  Om ock en här lägrar sig mot mig, så fruktar ändå icke mitt hjärta; om krig uppstår mot mig, så är jag dock trygg.
Psa 27:4  Ett har jag begärt av HERREN, därefter traktar jag: att jag må få bo i HERRENS hus i alla mina livsdagar, för att skåda HERRENS ljuvlighet och betrakta hans tempel.
Psa 27:5  Ty han döljer mig i sin hydda på olyckans dag, han beskärmar mig i sitt tjäll, han för mig upp på en klippa.
Psa 27:6  Och nu skall mitt huvud resa sig över mina fiender runt omkring mig, och jag vill offra i hans hydda jublets offer, jag vill sjunga till HERRENS ära och lovsäga honom.
Psa 27:7  Hör, o HERRE! Jag höjer min röst och ropar, var mig nådig och svara mig.
Psa 27:8  Mitt hjärta förehåller dig ditt ord: "Söken mitt ansikte." Ja, ditt ansikte, HERRE, söker jag;
Psa 27:9  fördölj icke ditt ansikte för mig. Driv icke bort din tjänare i vrede, du som har varit min hjälp; förskjut mig icke, övergiv mig icke, du min frälsnings Gud.
Psa 27:10  Nej, om än min fader och min moder övergiva mig, skall HERREN upptaga mig.
Psa 27:11  Visa mig, HERRE, din väg, och led mig på en jämn stig, för mina förföljares skull.
Psa 27:12  Överlämna mig icke åt mina ovänners vilja; ty mot mig uppstå falska vittnen och män som andas våld.
Psa 27:13  Ja, jag tror förvisso att jag skall få se HERRENS goda i de levandes land.
Psa 27:14  Förbida HERREN, var frimodig och oförfärad i ditt hjärta; ja, förbida HERREN.
Psa 28:1  Av David. Till dig, HERRE, ropar jag; min klippa, var icke stum mot mig. Ja, var icke tyst mot mig, så att jag bliver lik dem som fara ned i graven.
Psa 28:2  Hör mina böners ljud, när jag ropar till dig, när jag upplyfter mina händer mot det allraheligaste i din helgedom.
Psa 28:3  Tag mig icke bort med de ogudaktiga och med ogärningsmännen, som tala vänligt med sin nästa men hava ondska i sina hjärtan.
Psa 28:4  Giv dem efter deras gärningar och efter deras onda väsende, giv dem efter deras händers verk, vedergäll dem vad de hava gjort.
Psa 28:5  Ty de akta icke på HERRENS gärningar, icke på hans händer verk; därför skall han slå dem ned och ej mer bygga upp dem.
Psa 28:6  Lovad vare HERREN, ty han har hört mina böners ljud!
Psa 28:7  HERREN är min starkhet och min sköld; på honom förtröstade mitt hjärta. Och jag vart hulpen, därför fröjdar sig mitt hjärta, och med min sång vill jag tacka honom.
Psa 28:8  HERREN är sitt folks starkhet, och ett frälsningens värn är han för sin smorde.
Psa 28:9  Fräls ditt folk och välsigna din arvedel, och var deras herde och bär dem till evig tid.
Psa 29:1  En psalm av David. Given åt HERREN, I Guds sönder, given åt HERREN ära och makt;
Psa 29:2  given åt HERREN hans namns ära, tillbedjen HERREN i helig skrud.
Psa 29:3  HERRENS röst går ovan vattnen; Gud, den härlige, dundrar, ja, HERREN, ovan de stora vattnen.
Psa 29:4  HERRENS röst ljuder med makt, HERRENS röst ljuder härligt.
Psa 29:5  HERRENS röst bräcker cedrar, HERREN bräcker Libanons cedrar.
Psa 29:6  Han kommer dem att hoppa likasom kalvar, Libanon och Sirjon såsom unga vildoxar.
Psa 29:7  HERRENS röst sprider ljungeldslågor.
Psa 29:8  HERRENS röst kommer öknen att bäva, HERREN kommer Kades' öken att bäva.
Psa 29:9  HERRENS röst bringar hindarna att föda; skogarnas klädnad rycker den bort. I hans himmelska boning förkunnar allting hans ära.
Psa 29:10  HERREN på sin tron bjöd floden komma, och HERREN tronar såsom konung evinnerligen.
Psa 29:11  HERREN skall giva makt åt sitt folk, HERREN skall välsigna sitt folk med frid.
Psa 30:1  En psalm, en sång av David, vid templets invigning.
Psa 30:2  Jag vill upphöja dig, HERRE, ty du har dragit mig ur djupet, du har icke låtit mina fiender glädja sig över mig.
Psa 30:3  HERRE, min Gud, jag ropade till dig, och du helade mig.
Psa 30:4  HERRE, du förde min själ upp ur dödsriket, du tog mig levande ut från dem som foro ned i graven.
Psa 30:5  Lovsjungen HERREN, I hans fromme, och prisen hans heliga namn.
Psa 30:6  Ty ett ögonblick varar hans vrede, men hela livet hans nåd; om aftonen gästar gråt, men om morgonen kommer jubel.
Psa 30:7  Jag sade, när det gick mig väl: "Jag skall aldrig vackla."
Psa 30:8  HERRE, i din nåd hade du gjort mitt berg starkt; men du fördolde ditt ansikte, då förskräcktes jag.
Psa 30:9  Till dig, HERRE, ropade jag, och till Herren bad jag:
Psa 30:10  "Vad vinning har du av mitt blod, eller därav att jag far ned i graven? Kan stoftet tacka dig, kan det förkunna din trofasthet?
Psa 30:11  Hör, o HERRE, och var mig nådig; HERRE, var min hjälpare."
Psa 30:12  Då förvandlade du min klagan i fröjdesprång; du klädde av mig sorgens dräkt och omgjordade mig med glädje.
Psa 30:13  Därför skall min ära lovsjunga dig, utan att tystna; HERRE, min Gud, jag vill tacka dig evinnerligen.
Psa 31:1  För sångmästaren; en psalm av David.
Psa 31:2  Till dig, HERRE, tager jag min tillflykt; låt mig aldrig komma på skam, befria mig genom din rättfärdighet.
Psa 31:3  Böj ditt öra till mig, rädda mig snarligen; var mig en fast klippa, en bort till min frälsning.
Psa 31:4  Ty du är mitt bergfäste och min bort, och du skall, för ditt namns skull, leda och föra mig.
Psa 31:5  Du skall draga mig ur det nät som de lade ut för mig; ty du är mitt värn.
Psa 31:6  I din hand befaller jag min ande; du förlossar mig, HERRE, du trofaste Gud.
Psa 31:7  Jag hatar dem som hålla sig till fåfängliga avgudar, men jag förtröstar på HERREN.
Psa 31:8  Jag vill fröjda mig och vara glad över din nåd, att du ser till mitt lidande, att du låter dig vårda om min själ i nöden
Psa 31:9  och icke överlämnar mig i fiendens hand, utan ställer mina fötter på rymlig plats.
Psa 31:10  Var mig nådig, HERRE, ty jag är i nöd; av sorg är mitt öga förmörkat, ja, min själ såväl som min kropp.
Psa 31:11  Ty mitt liv har försvunnit i bedrövelse och mina år i suckan; min kraft är bruten genom min missgärning, och benen i min kropp äro maktlösa.
Psa 31:12  För alla mina ovänners skull har jag blivit till smälek, ja, till stor smälek för mina grannar och till skräck för mina förtrogna; de som se mig på gatan fly undan för mig.
Psa 31:13  Jag är bortglömd ur hjärtat, såsom vore jag död; jag har blivit såsom ett sönderslaget kärl.
Psa 31:14  Ty jag hör mig förtalas av många; skräck från alla sidor! De rådslå med varandra mot mig och stämpla för att taga mitt liv.
Psa 31:15  Men jag förtröstar på dig, HERRE; jag säger: "Du är min Gud."
Psa 31:16  Min tid står i dina händer; rädda mig från mina fienders hand och mina förföljare.
Psa 31:17  Låt ditt ansikte lysa över din tjänare; fräls mig genom din nåd.
Psa 31:18  HERRE, låt mig icke komma på skam, ty jag åkallar dig; låt de ogudaktiga komma på skam och varda tystade i dödsriket.
Psa 31:19  Må lögnaktiga läppar förstummas, de som tala vad fräckt är mot den rättfärdige, med högmod och förakt.
Psa 31:20  Huru stor är icke din godhet, den du förvarar åt dem som frukta dig, och den du bevisar inför människors barn mot dem som taga sin tillflykt till dig!
Psa 31:21  Du beskärmar dem i ditt ansiktes beskärm mot människors sammangaddning; du döljer dem i din hydda mot tungors angrepp.
Psa 31:22  Lovad vare HERREN, ty han har bevisat mig sin underbara nåd genom att beskära mig en fast stad!
Psa 31:23  Ty väl sade jag i min ångest: "Jag är bortdriven från dina ögon." Likväl hörde du mina böners ljud, när jag ropade till dig.
Psa 31:24  Älsken HERREN, alla I hans fromme. HERREN bevarar de trogna, men han vedergäller i fullt mått den som över högmod.
Psa 31:25  Varen frimodiga och oförfärade i edra hjärtan, alla I som sätten edert hopp till HERREN.
Psa 32:1  Av David; en sång. Säll är den vilkens överträdelse är förlåten, vilkens synd är överskyld.
Psa 32:2  Säll är den människa som HERREN icke tillräknar missgärning, och i vilkens ande icke är något svek.
Psa 32:3  Så länge jag teg, försmäktade mina ben vid min ständiga klagan.
Psa 32:4  Ty dag och natt var din hand tung över mig; min livssaft förtorkades såsom av sommarhetta. Sela.
Psa 32:5  Då uppenbarade jag min synd för dig och överskylde icke min missgärning. Jag sade: "Jag vill bekänna för HERREN mina överträdelser"; då förlät du mig min synds missgärning. Sela.
Psa 32:6  Därför skola alla fromma bedja till dig på den tid då du är att finna; sannerligen, om ock stora vattenfloder komma, skola de icke nå till dem.
Psa 32:7  Du är mitt beskärm, för nöd bevarar du mig; med räddningens jubel omgiver du mig. Sela.
Psa 32:8  Jag vill lära dig och undervisa dig om den väg du skall vandra; jag vill giva dig råd och låta mitt öga vaka över dig.
Psa 32:9  Varen icke såsom hästar och mulåsnor utan förstånd, på vilka man lägger töm och betsel för att tämja dem, eljest får man dem ej fram.
Psa 32:10  Den ogudaktige har många plågor; men den som förtröstar på HERREN, honom omgiver han med nåd.
Psa 32:11  Varen glada i HERREN och fröjden eder, I rättfärdige, och jublen, alla I rättsinnige.
Psa 33:1  Jublen i HERREN, I rättfärdige; lovsång höves de redliga.
Psa 33:2  Tacken HERREN på harpa, lovsjungen honom till tiosträngad psaltare.
Psa 33:3  Sjungen honom en ny sång, spelen skönt med jubelklang.
Psa 33:4  Ty HERRENS ord är rätt, och allt vad han gör är gjort i trofasthet.
Psa 33:5  Han älskar rättfärdighet och rätt; jorden är full av HERRENS nåd.
Psa 33:6  Himmelen är gjord genom HERRENS ord och all dess här genom hans muns anda.
Psa 33:7  Han samlar havets vatten såsom i en hög; han lägger djupen i deras förvaringsrum.
Psa 33:8  Hela jorden frukte HERREN; för honom bäve alla som bo på jordens krets.
Psa 33:9  Ty han sade, och det vart; han bjöd, och det stod där.
Psa 33:10  HERREN gjorde hedningarnas råd om intet, han lät folkens tankar komma på skam.
Psa 33:11  Men HERRENS råd består evinnerligen, hans hjärtas tankar från släkte till släkte.
Psa 33:12  Saligt är det folk vars Gud HERREN är, det folk som han har utvalt till arvedel åt sig.
Psa 33:13  Ja, från himmelen skådade HERREN ned, han såg alla människors barn.
Psa 33:14  Från sin boning blickade han ned till alla dem som bo på jorden,
Psa 33:15  han som har danat allas deras hjärtan, han som aktar på alla deras verk.
Psa 33:16  En konung segrar icke genom sin stora styrka, en hjälte räddas icke genom sin stora kraft.
Psa 33:17  Förgäves väntar man sig seger genom hästar, med all sin styrka rädda de icke.
Psa 33:18  Se, HERRENS öga är vänt till dem som frukta honom, till dem som hoppas på hans nåd;
Psa 33:19  han vill rädda deras själ från döden och behålla dem vid liv i hungerns tid.
Psa 33:20  Vår själ väntar efter HERREN; han är vår hjälp och sköld.
Psa 33:21  Ty i honom gläder sig vårt hjärta, vi förtrösta på hans heliga namn.
Psa 33:22  Din nåd, HERRE, vare över oss, såsom vi hoppas på dig.
Psa 34:1  Av David, här han ställde sig vansinnig inför Abimelek, och denne drev honom ifrån sig, och han gick sin väg.
Psa 34:2  Jag vill lova HERREN alltid; hans pris skall ständigt vara i min mun.
Psa 34:3  Min själ skall berömma sig av HERREN; de ödmjuka skola höra det och glädja sig.
Psa 34:3  Min själ skall berömma sig av HERREN; de ödmjuka skola höra det och glädja sig.
Psa 34:4  Loven med mig HERREN, låtom oss med varandra upphöja hans namn.
Psa 34:4  Loven med mig HERREN, låtom oss med varandra upphöja hans namn.
Psa 34:5  Jag sökte HERREN, och han svarade mig, och ur all min förskräckelse räddade han mig.
Psa 34:5  Jag sökte HERREN, och han svarade mig, och ur all min förskräckelse räddade han mig.
Psa 34:6  De som skåda upp till honom stråla av fröjd, och deras ansikten behöva icke rodna av blygsel.
Psa 34:6  De som skåda upp till honom stråla av fröjd, och deras ansikten behöva icke rodna av blygsel.
Psa 34:7  Här är en betryckt som ropade, och HERREN hörde honom och frälste honom ur all hans nöd.
Psa 34:7  Här är en betryckt som ropade, och HERREN hörde honom och frälste honom ur all hans nöd.
Psa 34:8  HERRENS ängel slår sitt läger omkring dem som frukta honom, och han befriar dem.
Psa 34:8  HERRENS ängel slår sitt läger omkring dem som frukta honom, och han befriar dem.
Psa 34:9  Smaken och sen att HERREN är god; säll är den som tager sin tillflykt till honom.
Psa 34:9  Smaken och sen att HERREN är god; säll är den som tager sin tillflykt till honom.
Psa 34:10  Frukten HERREN, I hans helige; ty de som frukta honom lida ingen brist.
Psa 34:10  Frukten HERREN, I hans helige; ty de som frukta honom lida ingen brist.
Psa 34:11  Unga lejon lida nöd och hungra, men de som söka HERREN hava icke brist på något gott.
Psa 34:11  Unga lejon lida nöd och hungra, men de som söka HERREN hava icke brist på något gott.
Psa 34:12  Kommen, barn, hören mig; jag skall lära eder HERRENS fruktan.
Psa 34:12  Kommen, barn, hören mig; jag skall lära eder HERRENS fruktan.
Psa 34:13  Är du en man som älskar livet och önskar att se goda dagar?
Psa 34:13  Är du en man som älskar livet och önskar att se goda dagar?
Psa 34:14  Avhåll då din tunga från det som är ont och dina läppar från att tala svek.
Psa 34:15  Vänd dig bort ifrån det som är ont, och gör vad gott är, sök friden och trakta därefter.
Psa 34:16  HERRENS ögon äro vända till de rättfärdiga och hans öron till deras rop.
Psa 34:17  Men HERRENS ansikte är emot dem som göra det onda, han vill utrota deras åminnelse från jorden.
Psa 34:18  När de rättfärdiga ropa, då hör HERREN och räddar dem ur all deras nöd.
Psa 34:19  HERREN är nära dem som hava ett förkrossat hjärta och frälsar dem som hava en bedrövad ande.
Psa 34:20  Den rättfärdige måste lida mycket, men HERREN räddar honom ur allt.
Psa 34:21  Han bevarar alla hans ben; icke ett enda av dem skall sönderslås.
Psa 34:22  Den ogudaktige skall dödas av olyckan, och de som hata den rättfärdige skola stå med skuld.
Psa 34:23  Men sina tjänares själar förlossar HERREN, och ingen skall stå med skuld, som tager sin tillflykt till honom.
Psa 35:1  Av David. Gå till rätta, HERRE, med dem som gå till rätta med mig; strid mot dem som strida mot mig.
Psa 35:2  Fatta sköld och skärm, och stå upp till min hjälp;
Psa 35:3  drag fram spjutet, och spärra vägen för mina förföljare. Säg till min själ: "Jag är din frälsning."
Psa 35:4  Må de komma på skam och blygas, som stå efter mitt liv; må de vika tillbaka och varda utskämda, som hava ont i sinnet mot mig.
Psa 35:5  Må de bliva såsom agnar för vinden, och HERRENS ängel drive dem bort.
Psa 35:6  Deras väg blive mörk och slipprig, och HERRENS ängel drive dem bort.
Psa 35:7  Ty utan sak hava de försåtligen tillrett sin nätgrop för mig, utan sak hava de grävt en grav för mitt liv.
Psa 35:8  Fördärv komme över den mannen oförtänkt, det nät han har utlagt må fånga honom; ja, till sitt fördärv falle han själv däri.
Psa 35:9  Men min själ skall fröjda sig i HERREN och vara glad över hans frälsning.
Psa 35:10  Alla ben i min kropp skola säga: "HERRE, vem är dig lik, du som räddar den betryckte från den som är honom för stark, den betryckte och fattige ifrån den som plundrar honom?"
Psa 35:11  Orättfärdiga vittnen träda fram; de utfråga mig om det jag icke vet.
Psa 35:12  De löna mig med ont för gott; övergiven är min själ.
Psa 35:13  Jag åter bar sorgdräkt, när de voro sjuka, jag späkte min själ med fasta, jag bad med nedsänkt huvud;
Psa 35:14  såsom gällde det min vän, min broder, så skickade jag mig; lik den som sörjer sin moder gick jag sorgklädd och lutande.
Psa 35:15  Men de glädja sig över mitt fall och rota sig samman; ja, eländiga människor, som jag icke känner, rota sig samman mot mig, de smäda mig utan uppehåll.
Psa 35:16  Dessa gudlösa, som driva gyckel för en kaka bröd, bita ihop tänderna mot mig.
Psa 35:17  Herre, huru länge skall du se härpå? Ryck min själ undan det fördärv de bereda, och mitt liv undan lejonen.
Psa 35:18  Då skall jag tacka dig i den stora församlingen, och bland mycket folk skall jag lova dig.
Psa 35:19  Låt icke dem få glädja sig över mig, som utan skäl äro mina fiender; låt icke dem som utan sak hata mig få blinka med ögonen.
Psa 35:20  Ty det är icke frid som de tala; nej, svekets ord tänka de ut mot de stilla i landet.
Psa 35:21  De spärra upp munnen mot mig; de säga: "Rätt så, rätt så, nu se vi det med egna ögon!"
Psa 35:22  Du, HERRE, ser det; tig icke. Herre, var icke långt ifrån mig.
Psa 35:23  Vakna och stå upp för att skaffa mig rätt, för att utföra min sak, du min Gud och Herre.
Psa 35:24  Skaffa mig rätt efter din rättfärdighet, HERRE, min Gud, och låt dem icke få glädja sig över mig.
Psa 35:25  Låt dem icke säga i sina hjärtan: "Rätt så, det gick såsom vi ville!" Låt dem icke säga: "Vi hava fördärvat honom."
Psa 35:26  Må alla komma på skam och blygas, som glädja sig över min ofärd. Med skam och blygd må de varda klädda, som förhäva sig över mig.
Psa 35:27  Men må de jubla och glädja sig, som unna mig min rätt, och må de alltid kunna säga: "Lovad vare HERREN, han som unnar sin tjänare gott!"
Psa 35:28  Då skall min tunga förkunna din rättfärdighet och hela dagen ditt lov.
Psa 36:1  För sångmästaren; av HERRENS tjänare David.
Psa 36:2  I mitt hjärta betänker jag vad synden säger till den ogudaktige, till den för vilkens ögon Guds fruktan ej finnes.
Psa 37:1  Av David. Harmas icke över de onda, avundas icke dem som göra orätt.
Psa 37:2  Ty såsom gräs varda de snart avhuggna, och såsom gröna örter vissna de.
Psa 37:3  Förtrösta på HERREN, och gör vad gott är, förbliv i landet och beflita dig om redbarhet,
Psa 37:4  och hav din lust i HERREN: då skall han giva dig vad ditt hjärta begär.
Psa 37:5  Befall din väg åt HERREN och förtrösta på honom; han skall göra det.
Psa 37:6  Han skall låta din rättfärdighet gå fram såsom ljuset och din rätt såsom middagens sken.
Psa 37:7  Var stilla för HERREN och förbida honom, harmas icke över den vilkens väg är lyckosam, över den man som umgås med ränker.
Psa 37:8  Avhåll dig från vrede och låt förbittringen fara; harmas icke; därmed gör du blott illa.
Psa 37:9  Ty de onda skola varda utrotade, men de som vänta efter HERREN, de skola besitta landet.
Psa 37:10  Ännu en liten tid, så är den ogudaktige icke mer; och när du ser efter hans plats, då är han borta.
Psa 37:11  Men de ödmjuka skola besitta landet och hugnas av stor frid.
Psa 37:12  Den ogudaktige stämplar mot den rättfärdige och biter sina tänder samman mot honom;
Psa 37:13  men Herren ler åt honom, ty han ser att hans dag kommer.
Psa 37:14  De ogudaktiga draga ut svärdet och spänna sin båge, för att fälla den som är betryckt och fattig, för att slakta dem som vandra i redlighet.
Psa 37:15  Men deras svärd skall gå in i deras eget hjärta, och deras bågar skola brista sönder.
Psa 37:16  Det lilla som en rättfärdig har är bättre än många ogudaktigas stora håvor.
Psa 37:17  Ty de ogudaktigas armar skola sönderbrytas; men HERREN uppehåller de rättfärdiga.
Psa 37:18  HERREN känner de frommas dagar, och deras arvedel skall bestå evinnerligen.
Psa 37:19  De skola icke komma på skam i den onda tiden, och i hungerns dagar skola de varda mättade.
Psa 37:20  Ty de ogudaktiga skola förgås; HERRENS fiender äro såsom ängarnas prakt: de försvinna såsom rök, ja, de försvinna.
Psa 37:21  Den ogudaktige lånar och kan icke betala, men den rättfärdige är barmhärtig och givmild.
Psa 37:22  Ty HERRENS välsignade skola besitta landet, men de som han förbannar skola varda utrotade.
Psa 37:23  Genom HERREN bliva en mans steg fasta, när han har behag till hans väg.
Psa 37:24  Om han faller, störtar han dock icke till marken, ty HERREN håller honom vid handen.
Psa 37:25  Jag har varit ung och är nu gammal, men jag har icke sett den rättfärdige övergiven eller hans barn gå efter bröd.
Psa 37:26  Han är alltid barmhärtig och villig att låna och hans barn äro till välsignelse.
Psa 37:27  Vänd dig bort ifrån det som är ont, och gör vad gott är, så skall du få bo kvar evinnerligen.
Psa 37:28  Ty HERREN älskar vad rätt är och övergiver icke sina fromma, evinnerligen bliva de bevarade; men de ogudaktigas avkomma varder utrotad.
Psa 37:29  De rättfärdiga skola besitta landet och bo däri evinnerligen.
Psa 37:30  Den rättfärdiges mun talar visdom, och hans tunga säger vad rätt är.
Psa 37:31  Hans Guds lag är i hans hjärta; hans steg vackla icke.
Psa 37:32  Den ogudaktige vaktar på den rättfärdige och står efter att döda honom,
Psa 37:33  men HERREN överlämnar honom icke i hans hand och fördömer honom icke, när han dömes.
Psa 37:34  Förbida HERREN, och håll dig på hans väg, så skall han upphöja dig till att besitta landet; du skall se med lust huru de ogudaktiga varda utrotade.
Psa 37:35  Jag såg en ogudaktig som trotsade på sin makt; han utbredde sig såsom ett grönskande träd, väl rotat.
Psa 37:36  Men när man sedan gick där fram, se, då var han borta; jag sökte efter honom, men han fanns icke mer.
Psa 37:37  Giv akt på den ostrafflige, och se på den redlige, huru fridens man har en framtid.
Psa 37:38  Men överträdarna skola allasammans förgås, de ogudaktigas framtid varder avskuren.
Psa 37:39  Till de rättfärdiga kommer frälsning ifrån HERREN; han är deras värn i nödens tid.
Psa 37:40  HERREN hjälper dem och befriar dem; han befriar dem från de ogudaktiga och frälsar dem, ty de taga sin tillflykt till honom.
Psa 38:1  En psalm av David; till åminnelse.
Psa 38:2  HERRE, straffa mig icke i din förtörnelse, och tukta mig icke i din vrede.
Psa 38:3  Ty dina pilar hava träffat mig, och din hand drabbar mig.
Psa 38:4  Det finnes intet helt på min kropp för din vredes skull, intet helbrägda i mina ben för min synds skull.
Psa 38:5  Ty mina missgärningar gå mig över huvudet; såsom en svår börda äro de mig för tunga.
Psa 38:6  Mina sår stinka och flyta för min dårskaps skull.
Psa 38:7  Jag går krokig och mycket lutande; hela dagen går jag sörjande.
Psa 38:8  Ty mina länder äro fulla av brand, och intet helt finnes på min kropp.
Psa 38:9  Jag är vanmäktig och illa sönderslagen; jag klagar för mitt hjärtas jämmers skull.
Psa 38:10  Herre, du känner all min trängtan, och min suckan är dig icke fördold.
Psa 38:11  Mitt hjärta slår häftigt, min kraft har övergivit mig; mina ögons ljus, också det är borta.
Psa 38:12  Mina vänner och fränder hålla sig fjärran ifrån min plåga, och mina närmaste hava ställt sig långt ifrån.
Psa 38:13  Snaror lägga de ut, som stå efter mitt liv, och de som söka min ofärd tala vad fördärvligt är; på svek tänka de hela dagen.
Psa 38:14  Men jag är lik en döv, som intet hör, och lik en stum, som icke upplåter sin mun;
Psa 38:15  ja, jag är lik en man som intet hör, och som icke har något gensvar i sin mun.
Psa 38:16  Se, på dig, HERRE, hoppas jag; du skall svara, Herre, min Gud.
Psa 38:17  Ty jag fruktar att de annars få glädja sig över mig, att de skola förhäva sig över mig, när min fot vacklar.
Psa 38:18  Ty jag är nära att falla, och min plåga är alltid inför mig;
Psa 38:19  ja, jag måste bekänna min missgärning, och jag sörjer över min synd.
Psa 38:20  Men mina fiender få leva och äro mäktiga, och många äro de som hata mig utan sak,
Psa 38:21  de som löna gott med ont, och som stå mig emot, därför att jag far efter det goda.
Psa 38:22  Övergiv mig icke, HERRE; min Gud, var icke långt ifrån mig.
Psa 38:23  Skynda till min hjälp, Herre, du min frälsning.
Psa 39:1  För sångmästaren, till Jedutun; en psalm av David.
Psa 39:2  Jag sade: "Jag vill akta på vad jag gör, så att jag icke syndar med min tunga; jag vill akta på att tygla min mun, så länge den ogudaktige är för mina ögon."
Psa 39:3  Jag blev stum och tyst, jag teg i min sorg; man jag upprördes av smärta.
Psa 39:4  Mitt hjärta blev brinnande i mitt bröst: när jag begrundade, upptändes en eld i mig; jag talade med min tunga.
Psa 39:5  HERRE, lär mig betänka att jag måste få en ände, och vad som är mina dagars mått, så att jag förstår huru förgänglig jag är.
Psa 39:6  Se, såsom en handsbredd har du gjort mina dagars mått, och min livslängd är såsom intet inför dig; fåfänglighet allenast äro alla människor, huru säkra de än stå. Sela.
Psa 39:7  Såsom en drömbild allenast gå de fram, fåfänglighet allenast är deras ävlan; de samla tillhopa och veta icke vem som skall få det.
Psa 39:8  Och nu, vad förbidar jag, Herre? Till dig står mitt hopp.
Psa 39:9  Befria mig från alla mina överträdelser, låt mig icke bliva till smälek för dåren.
Psa 39:10  Jag tiger och upplåter icke min mun; ty det är du som har gjort det.
Psa 39:11  Vänd av ifrån mig din plåga; för din hands aga försmäktar jag.
Psa 39:12  Om du tuktar någon med näpst för missgärning, så är det ute med hans härlighet, såsom när mal krossas. Fåfänglighet allenast äro alla människor. Sela.
Psa 39:13  Hör min bön, o HERRE, och lyssna till mitt rop, tig icke vid mina tårar; ty jag är en främling i ditt hägn, en gäst såsom alla mina fäder.
Psa 39:14  Vänd ifrån mig din blick, så att jag får vederkvickas, innan jag går hädan och icke mer är till.
Psa 40:1  För sångmästaren; av David; en psalm.
Psa 40:2  Stadigt förbidade jag HERREN, och han böjde sig till mig och hörde mitt rop.
Psa 40:3  Han drog mig upp ur fördärvets grop, ur den djupa dyn; han ställde mina fötter på en klippa, han gjorde mina steg fasta;
Psa 40:4  han lade i min mun en ny sång, en lovsång till vår Gud. Det skola många se och varda häpna, och skola förtrösta på HERREN.
Psa 40:5  Säll är den man som sätter sin förtröstan till HERREN; och icke vänder sig till dem som äro stolta och vika av i lögn.
Psa 40:6  Stora äro de under du har gjort, HERRE, min Gud, och de tankar du har tänkt för oss; dig är intet likt. Jag ville förkunna dem och tala om dem, men de stå icke till att räkna.
Psa 40:7  Till slaktoffer och spisoffer har du icke behag - öppna öron har du givit mig - brännoffer och syndoffer begär du icke.
Psa 40:8  Därför säger jag: "Se, jag kommer; i bokrullen är skrivet vad jag skall göra.
Psa 40:9  Att göra din vilja, min Gud, är min lust, och din lag är i mitt hjärta."
Psa 40:10  Jag bådar glädje, jag förkunnar din rättfärdighet i den stora församlingen; se, jag tillsluter icke mina läppar; du, HERRE, vet det.
Psa 40:11  Din rättfärdighet fördöljer jag icke i mitt hjärta, om din trohet och din frälsning talar jag; jag förtiger icke din nåd och din trofasthet för den stora församlingen.
Psa 40:12  Du, HERRE, skall icke tillsluta din barmhärtighet för mig; din nåd och din trofasthet må alltid bevara mig.
Psa 40:13  Ty lidanden omvärva mig, flera än jag kan räkna; mina missgärningar hava tagit mig fatt, så att jag icke kan se; de äro flera än håren på mitt huvud, och mitt mod har övergivit mig.
Psa 40:14  Värdes, o HERRE, rädda mig; HERRE, skynda till min hjälp.
Psa 40:15  Må alla de komma på skam och varda utskämda, som stå efter mitt liv för att förgöra det; må de vika tillbaka och blygas, som önska min ofärd.
Psa 40:16  Må de häpna i sin skam, som säga till mig: "Rätt så, rätt så!"
Psa 40:17  Men alla de som söka dig må fröjdas och vara glada i dig; de som åstunda din frälsning säge alltid: "Lovad vare HERREN!"
Psa 40:18  Är jag ock betryckt och fattig, Herren sörjer dock för mig. Min hjälp och min befriare är du; min Gud, dröj icke.
Psa 41:1  För sångmästaren; en psalm av David.
Psa 41:2  Säll är den som låter sig vårda om den arme; honom skall HERREN hjälpa på olyckans dag.
Psa 41:3  HERREN skall bevara honom och behålla honom vid liv, han skall prisas säll i landet. Icke skall du överlämna honom åt hans fienders vilja!
Psa 41:4  HERREN skall på sjukbädden stå honom bi; vid hans krankhet förvandlar du alldeles hans läger.
Psa 41:5  Så säger jag då: HERRE; var du mig nådig; hela du min själ, ty jag har syndat mot dig.
Psa 41:6  Mina fiender tala vad ont är mot mig: "När skall han dö och hans namn förgås?"
Psa 41:7  Kommer någon och besöker mig, så talar han falskhet; hans hjärta samlar åt honom vad ondskefullt är; sedan går han ut och talar därom.
Psa 41:8  De som hata mig tassla alla med varandra mot mig; de tänka ut mot mig det som är mig till skada.
Psa 41:9  "Ohjälplig ofärd har drabbat honom, han som ligger där skall icke mer stå upp."
Psa 41:10  Ja, också min vän, som jag litade på, han som åt mitt bröd, lyfter nu mot mig sin häl.
Psa 41:11  Men du, HERRE, var mig nådig och upprätta mig, så vill jag vedergälla dem.
Psa 41:12  Att du har behag till mig, det vet jag därav att min fiende icke får jubla över mig.
Psa 41:13  Ty mig uppehåller du, för min ostrafflighets skull, och låter mig stå inför ditt ansikte evinnerligen.
Psa 41:14  Lovad vare HERREN, Israels Gud, från evighet till evighet! Amen, Amen.
Psa 42:1  För sångmästaren; en sång av Koras söner.
Psa 42:2  Såsom hjorten trängtar till vattenbäckar, så trängtar min själ efter dig, o Gud.
Psa 42:3  Min själ törstar efter Gud, efter den levande Guden. När skall jag få träda fram inför Guds ansikte?
Psa 42:4  Mina tårar äro min spis både dag och natt, ty ständigt säger man till mig: "Var är nu din Gud?"
Psa 42:5  Men jag vill utgjuta inom mig min själ och hava i minne huru jag gick med hopen upp till Guds hus, under fröjderop och tacksägelse, i högtidsskaran.
Psa 42:6  Varför är du så bedrövad, min själ, och så orolig i mig? Hoppas på Gud; ty jag skall åter få tacka honom för frälsning genom honom.
Psa 42:7  Min Gud, bedrövad är min själ i mig; därför tänker jag på dig i Jordans land och på Hermons höjder, på Misars berg.
Psa 42:8  Djup ropar till djup, vid dånet av dina vattenfall; alla dina svallande böljor gå fram över mig.
Psa 42:9  Om dagen må HERREN beskära sin nåd, och om natten vill jag sjunga till hans ära och bedja till mitt livs Gud.
Psa 42:10  Jag vill säga till Gud, min klippa: "Varför har du förgätit mig, varför måste jag gå sörjande, trängd av fiender?"
Psa 42:11  Det är såsom krossade man benen i min kropp, när mina ovänner smäda mig, när de beständigt säga till mig: "Var är nu din Gud?"
Psa 42:12  Varför är du så bedrövad, min själ, och varför så orolig i mig? Hoppas på Gud; ty jag skall åter få tacka honom, min frälsning och min Gud.
Psa 43:1  Skaffa mig rätt, o Gud, och utför min sak mot ett folk utan fromhet; rädda mig ifrån falska och orättfärdiga människor.
Psa 43:2  Ty du är den Gud som är mitt värn; varför har du förkastat mig? Varför måste jag gå sörjande, trängd av fiender?
Psa 43:3  Sänd ditt ljus och din sanning; må de leda mig, må de föra mig till ditt heliga berg och till dina boningar,
Psa 43:4  så att jag får gå in till Guds altare, till Gud, som är min glädje och fröjd, och tacka dig på harpa, Gud, min Gud.
Psa 43:5  Varför är du så bedrövad, min själ, och varför så orolig i mig? Hoppas på Gud; ty jag skall åter få tacka honom, min frälsning och min Gud.
Psa 44:1  För sångmästaren; av Koras söner; en sång.
Psa 44:2  Gud, med våra öron hava vi hört, våra fäder hava förtäljt därom för oss: om den gärning du gjorde i deras dagar, i forntidens dagar.
Psa 44:3  Det var du som med din hand utrotade hedningarna, men planterade dem; du fördärvade andra folk, men dem lät du utbreda sig.
Psa 44:4  Ty icke med sitt svärd intogo de landet, och deras egen arm gav dem icke seger, utan din högra hand och din arm och ditt ansiktes ljus, ty du hade behag till dem.
Psa 44:5  Du, densamme, är min konung, o Gud; så tillsäg nu Jakob seger.
Psa 44:6  Med din hjälp kunna vi stöta ned våra ovänner och i ditt namn förtrampa våra motståndare.
Psa 44:7  Ty icke på min båge förlitar jag mig, och mitt svärd kan icke giva mig seger;
Psa 44:8  nej, du giver oss seger över våra ovänner, och dem som hata oss låter du komma på skam.
Psa 44:9  Gud lova vi alltid, och ditt namn prisa vi evinnerligen. Sela.
Psa 44:10  Och dock har du nu förkastat oss och låtit oss varda till blygd, och du drager icke ut med våra härar.
Psa 44:11  Du låter oss vika tillbaka för ovånnen, och de som hata oss taga sig byte.
Psa 44:12  Du låter oss bliva uppätna såsom får, och bland hedningarna han du förstrött oss.
Psa 44:13  Du säljer ditt folk för ett ringa pris, stor är icke den vinst du har gjort därpå.
Psa 44:14  Du låter oss bliva till smälek för våra grannar, till spott och hån för dem som bo omkring oss.
Psa 44:15  Du gör oss till ett ordspråk bland hedningarna, du låter folken skaka huvudet åt oss.
Psa 44:16  Hela dagen är min smälek inför mig, och blygsel höljer mitt ansikte,
Psa 44:17  när jag hör smädarens och lastarens tal, när jag ser fienden och den hämndgirige.
Psa 44:18  Allt detta har kommit över oss, och vi hava dock icke förgätit dig, ej heller svikit ditt förbund.
Psa 44:19  Våra hjärtan avföllo icke, och våra steg veko ej av ifrån din väg,
Psa 44:20  så att du därför har krossat oss i schakalers land och övertäckt oss med dödsskugga.
Psa 44:21  Om vi hade förgätit vår Guds namn och uträckt våra händer till en främmande gud,
Psa 44:22  månne icke Gud skulle hava utrannsakat det, han som känner hjärtats lönnligheter?
Psa 44:23  Nej, för din skull varda vi dödade hela dagen och bliva aktade såsom slaktfår.
Psa 44:24  Vakna upp; varför sover du, Herre? Vakna, förkasta oss icke för alltid.
Psa 44:25  Varför döljer du ditt ansikte och förgäter vårt lidande och trångmål?
Psa 44:26  Se, vår själ är nedböjd i stoftet, vår kropp ligger nedtryckt till jorden.
Psa 44:27  Stå upp till vår hjälp, och förlossa oss för din nåds skull.
Psa 45:1  För sångmästaren, efter "Liljor"; av Koras söner; en sång, ett kväde om kärlek.
Psa 45:2  Mitt hjärta flödar över av sköna ord; jag säger: min dikt gäller en konung; en snabb skrivares penna är min tunga.
Psa 45:3  Du är den skönaste bland människors barn, ljuvlighet är utgjuten över dina läppar; så se vi att Gud har välsignat dig evinnerligen.
Psa 45:4  Omgjorda din länd med ditt svärd, du hjälte, i ditt majestät och din härlighet.
Psa 45:5  Och drag så åstad, lyckosam i din härlighet, till försvar för sanning, för ödmjukhet och rättfärdighet, så skall din högra hand lära dig underbara gärningar.
Psa 45:6  Skarpa äro dina pilar; folk skola falla för dig; konungens fiender skola träffas i hjärtat.
Psa 45:7  Gud, din tron förbliver alltid och evinnerligen; ditt rikes spira är rättvisans spira.
Psa 45:8  Du älskar rättfärdighet och hatar orättfärdighet; därför har Gud, din Gud, smort dig med glädjens olja mer än dina medbröder.
Psa 45:9  Av myrra, aloe och kassia dofta alla dina kläder; från elfenbenspalatser gläder dig strängaspel.
Psa 45:10  Konungadöttrar har du såsom tärnor i ditt hov, en drottning står vid din högra sida, i guld från Ofir.
Psa 45:11  Hör, dotter, och giv akt, och böj ditt öra härtill: Förgät nu ditt folk och din faders hus,
Psa 45:12  och må konungen få hava sin lust i din skönhet; ty han är din herre, och för honom skall du falla ned.
Psa 45:13  Se, dottern Tyrus, ja, de rikaste folk söka nu att vinna din ynnest med skänker.
Psa 45:14  Idel härlighet är hon, konungadottern i gemaket: av guldvirkat tyg består hennes dräkt,
Psa 45:15  i brokigt vävda kläder föres hon till konungen; jungfrur, hennes väninnor, följa henne åt; de ledas in till dig.
Psa 45:16  Under glädje och fröjd föras de fram, de tåga in i konungens palats.
Psa 45:17  I dina fäders ställe skola dina söner träda; dem skall du sätta till furstar överallt i landet.
Psa 45:18  Ditt namn vill jag göra prisat bland alla kommande släkten; så skola ock folken lova dig, alltid och evinnerligen.
Psa 46:1  För sångmästaren; av Koras söner; till Alamót; en sång.
Psa 46:2  Gud är vår tillflykt och vår starkhet, en hjälp i nöden, väl beprövad.
Psa 46:3  Därför skulle vi icke frukta, om än jorden omvälvdes och bergen vacklade ned i havsdjupet;
Psa 46:4  om än dess vågor brusade och svallade, så att bergen bävade vid dess uppror. Sela.
Psa 46:5  En ström går fram, vars flöden giva glädje åt Guds stad, åt den Högstes heliga boning.
Psa 46:6  Gud bor därinne, den vacklar icke; Gud hjälper den, när morgonen gryr.
Psa 46:7  Hedningarna larma, riken vackla; han låter höra sin röst, då försmälter jorden.
Psa 46:8  HERREN Sebaot är med oss, Jakobs Gud är vår borg. Sela.
Psa 46:9  Kommen och skåden HERRENS verk: gärningar som väcka häpnad gör han på jorden.
Psa 46:10  Han stillar strider intill jordens ända, bågen bryter han sönder och bräcker spjutet, i eld bränner han upp stridsvagnarna.
Psa 46:11  "Bliven stilla och besinnen att jag är Gud; hög varder jag bland hedningarna, hög på jorden."
Psa 46:12  HERREN Sebaot är men oss, Jakobs Gud är vår borg. Sela.
Psa 47:1  För sångmästaren; av Koras söner; en psalm.
Psa 47:2  Klappen i händerna, alla folk, höjen jubel till Gud med fröjderop.
Psa 47:3  Ty HERREN är den Högste, fruktansvärd är han, en stor konung över hela jorden.
Psa 47:4  Han tvingar folk under oss och folkslag under våra fötter.
Psa 47:5  Han utväljer åt oss vår arvedel, Jakobs, hans älskades, stolthet. Sela.
Psa 47:6  Gud har farit upp under jubel, HERREN, under basuners ljud.
Psa 47:7  Lovsjungen Gud, lovsjungen; lovsjungen vår konung, lovsjungen.
Psa 47:8  Ty Gud är konung över hela jorden; lovsjungen honom med en sång.
Psa 47:9  Gud är nu konung över hedningarna, Gud har satt sig på sin heliga tron.
Psa 47:10  Folkens ypperste hava församlat sig till att bliva ett Abrahams Guds folk. Ty Gud tillhöra de som äro jordens sköldar; högt är han upphöjd.
Psa 48:1  En sång, en psalm av Koras söner.
Psa 48:2  Stor är HERREN och högt lovad, i vår Guds stad, på sitt heliga berg.
Psa 48:3  Skönt höjer det sig, hela jordens fröjd, berget Sion längst uppe i norr, den store konungens stad.
Psa 48:4  Gud har i dess palatser gjort sig känd såsom ett värn.
Psa 48:5  Ty se, konungarna församlade sig, tillhopa drogo de fram.
Psa 48:6  De sågo det, då häpnade de; de förskräcktes, de flydde.
Psa 48:7  Bävan grep dem där, ångest lik en barnaföderskas.
Psa 48:8  Så krossar du Tarsis-skepp med östanvinden.
Psa 48:9  Såsom vi hade hört, så fingo vi se det, i HERREN Sebaots stad, i vår Guds stad; Gud håller den vid makt till evig tid. Sela.
Psa 48:10  Vi tänka, o Gud, på din nåd, när vi stå i ditt tempel.
Psa 48:11  Såsom ditt namn, o Gud, så når ock ditt lov intill jordens ändar; din högra hand är full av rättfärdighet.
Psa 48:12  Sions berg glädje sig, Juda döttrar fröjde sig, för dina domars skull.
Psa 48:13  Gån omkring Sion och vandren runt därom, räknen dess torn;
Psa 48:14  given akt på dess murar, skriden genom dess palatser, så att I kunnen förtälja därom för ett kommande släkte.
Psa 48:15  Ty sådan är Gud, vår Gud, alltid och evinnerligen; intill döden skall han ledsaga oss.
Psa 49:1  För sångmästaren; av Koras söner; en psalm.
Psa 49:2  Hören detta, alla folk, lyssnen härtill, I alla som leven i världen,
Psa 49:3  både låga och höga, rika såväl som fattiga.
Psa 49:4  Hin mun skall tala visdom, och mitt hjärtas tanke skall vara förstånd.
Psa 49:5  Jag vill böja mitt öra till lärorikt tal, jag vill yppa vid harpan min förborgade kunskap.
Psa 49:6  Varför skulle jag frukta i olyckans dagar, när mina förföljares ondska omgiver mig?
Psa 49:7  De förlita sig på sina ägodelar och berömma sig av sin stora rikedom.
Psa 49:8  Men sin broder kan ingen förlossa eller giva Gud lösepenning för honom.
Psa 49:9  För dyr är lösen för hans själ och kan icke betalas till evig tid,
Psa 49:10  så att han skulle få leva för alltid och undgå att se graven.
Psa 49:11  Nej, man skall se att visa män dö, att dårar och oförnuftiga förgås likasom de; de måste lämna sina ägodelar åt andra.
Psa 49:12  De tänka att deras hus skola bestå evinnerligen, deras boningar från släkte till släkte; de uppkalla jordagods efter sina namn.
Psa 49:13  Men en människa har, mitt i sin härlighet, intet bestånd, hon är lik fänaden, som förgöres.
Psa 49:14  Den vägen gå de, dårar som de äro, och de följas av andra som finna behag i deras tal. Sela.
Psa 49:15  Såsom en fårhjord drivas de ned till dödsriket, där döden bliver deras herde. Så få de redliga makt över dem, när morgonen gryr, medan deras skepnader förtäras av dödsriket och ej få annan boning.
Psa 49:16  Men min själ skall Gud förlossa ifrån dödsrikets våld, ty han skall upptaga mig. Sela.
Psa 49:17  Frukta icke, när en man bliver rik, när hans hus växer till i härlighet.
Psa 49:18  Ty av allt detta får han vid sin död intet med sig, och hans härlighet följer honom icke ditned.
Psa 49:19  Om han ock prisar sig välsignad under sitt liv, ja, om man än berömmer dig, när du gör goda dagar,
Psa 49:20  så skall dock vars och ens själ gå till hans fäders släkte, till dem som aldrig mer se ljuset.
Psa 49:21  En människa som, mitt i sin härlighet, är utan förstånd, hon är lik fänaden, som förgöres.
Psa 50:1  En psalm av Asaf. Gud, HERREN Gud, talar och kallar jorden, allt mellan öster och väster.
Psa 50:2  Från Sion, skönhetens fullhet, träder Gud fram i glans.
Psa 50:3  Vår Gud kommer, och han skall icke tiga. Förtärande eld går framför honom, och omkring honom stormar det med makt.
Psa 50:4  Han kallar på himmelen därovan och på jorden, för att döma sitt folk:
Psa 50:5  "Församlen till mig mina fromma, som sluta förbund med mig vid offer."
Psa 50:6  Och himlarna förkunna att han är rättfärdig, att Gud är den som skipar rätt. Sela.
Psa 50:7  Hör, mitt folk, jag vill tala; Israel, låt mig varna dig. Gud, din Gud, är jag.
Psa 50:8  Icke för dina slaktoffer vill jag gå till rätta med dig; dina brännoffer har jag alltid inför mig.
Psa 50:9  Jag vill icke taga tjurar ur ditt hus eller bockar ur dina fållor;
Psa 50:10  ty mina äro alla skogens djur, boskapen på de tusende bergen;
Psa 50:11  jag känner alla fåglar på bergen, och vad som rör sig på marken är mig bekant.
Psa 50:12  Om jag hungrade, skulle jag icke säga dig det; ty min är jordens krets med allt vad därpå är.
Psa 50:13  Skulle jag äta tjurars kött, och skulle jag dricka bockars blod?
Psa 50:14  Nej, offra lovets offer åt Gud, så skall du få infria dina löften till den Högste.
Psa 50:15  Och åkalla mig i nöden, så vill jag hjälpa dig, och du skall prisa mig."
Psa 50:16  Men till den ogudaktige säger Gud: "Huru kan du tala om mina stadgar och föra mitt förbund på tungan,
Psa 50:17  du som hatar tuktan och kastar mina ord bakom dig?
Psa 50:18  Om du ser en tjuv, så håller du med honom, och med äktenskapsbrytare giver du dig i lag.
Psa 50:19  Din mun släpper du lös till vad ont är, och din tunga hopspinner svek.
Psa 50:20  Du sitter där och förtalar din broder, din moders son lastar du!
Psa 50:21  Så gör du, och jag tiger, och nu tror du att jag är såsom du. Nej, jag vill straffa dig och ställa dig det för ögonen.
Psa 50:22  I som förgäten Gud, märken detta, för att jag icke må sönderriva eder utan räddning:
Psa 50:23  den som offrar lovets offer, han ärar mig; och den som aktar på sin väg, honom skall jag låta se Guds frälsning."
Psa 51:1  För sångmästaren; en psalm av David,
Psa 51:2  när profeten Natan kom till honom, då han hade gått in till Bat-Seba.
Psa 51:3  Gud, var mig nådig efter din godhet, utplåna mina överträdelser efter din stora barmhärtighet.
Psa 51:4  Två mig väl från min missgärning, och rena mig från synd.
Psa 51:5  Ty jag känner mina överträdelser, och min synd är alltid inför mig.
Psa 51:6  Mot dig allena har jag syndat och gjort vad ont är i dina ögon; på det att du må finnas rättfärdig i dina ord och rättvis i dina domar.
Psa 51:7  Se, i synd är jag född, och i synd har min moder avlat mig.
Psa 51:8  Du har ju behag till sanning i hjärtegrunden; så lär mig då vishet i mitt innersta.
Psa 51:9  Skära mig med isop, så att jag varder ren; två mig, så att jag bliver vitare än snö.
Psa 51:10  Låt mig förnimma fröjd och glädje, låt de ben som du har krossat få fröjda sig.
Psa 51:11  Vänd bort ditt ansikte från mina synder, och utplåna alla mina missgärningar.
Psa 51:12  Skapa i mig, Gud, ett rent hjärta, och giv mig på nytt en frimodig ande.
Psa 51:13  Förkasta mig icke från ditt ansikte, och tag icke din helige Ande ifrån mig.
Psa 51:14  Låt mig åter få fröjdas över din frälsning, och uppehåll mig med villighetens ande.
Psa 51:15  Då skall jag lära överträdarna dina vägar, och syndarna skola omvända sig till dig.
Psa 51:16  Rädda mig undan blodstider, Gud, du min frälsnings Gud, så skall min tunga jubla över din rättfärdighet.
Psa 51:17  Herre, upplåt mina läppar, så att min mun kan förkunna ditt lov.
Psa 51:18  Ty du har icke behag till offer, eljest skulle jag giva dig sådana; till brännoffer har du icke lust.
Psa 51:19  Det offer som behagar Gud är en förkrossad ande; ett förkrossat och bedrövat hjärta skall du, Gud, icke förakta.
Psa 51:20  Gör väl mot Sion i din nåd, bygg upp Jerusalems murar.
Psa 51:21  Då skall du undfå rätta offer, som behaga dig, brännoffer och heloffer; då skall man offra tjurar på ditt altare.
Psa 52:1  För sångmästaren; en sång av David,
Psa 52:2  när edoméen Doeg kom och berättade för Saul och sade till honom: "David har gått in i Ahimeleks hus."
Psa 52:3  Varför berömmer du dig av vad ont är, du våldsverkare? Guds nåd varar ju beständigt.
Psa 52:4  Din tunga far efter fördärv, den är lik en skarp rakkniv, du arglistige.
Psa 52:5  Du älskar ont mer än gott, lögn mer än att tala vad rätt är. Sela.
Psa 52:6  Ja, du älskar allt fördärvligt tal, du falska tunga.
Psa 52:7  Därför skall ock Gud störta dig ned för alltid, han skall gripa dig och rycka dig ut ur din hydda och utrota dig ur de levandes land. Sela.
Psa 52:8  Och de rättfärdiga skola se det och frukta, de skola le åt honom:
Psa 52:9  "Se där är den man som icke gjorde Gud till sitt värn, utan förlitade sig på sin stora rikedom, trotsig i sin lystnad!"
Psa 52:10  Men jag skall vara såsom ett grönskande olivträd i Guds hus; jag förtröstar på Guds nåd alltid och evinnerligen.
Psa 52:11  Jag skall evinnerligen tacka dig för att du har gjort det; och inför dina fromma skall jag förbida ditt namn, ty det är gott.
Psa 53:1  För sångmästaren, till Mahalát; en sång av David.
Psa 53:2  Dårarna säga i sina hjärtan: "Det finnes ingen Gud." Fördärv och styggelse är deras onda verk; ingen finnes, som gör vad gott är.
Psa 53:3  Gud skådar ned från himmelen på människors barn, för att se om det finnes någon förståndig, någon som söker Gud.
Psa 53:4  Nej, alla hava de avfallit, allasammans äro de fördärvade; ingen finnes, som gör vad gott är, det finnes icke en enda.
Psa 53:5  Hava de då intet fått förnimma, dessa ogärningsmän, dessa som uppäta mitt folk, likasom åte de bröd, och som icke åkalla Gud?
Psa 53:6  Jo, där överföll dem förskräckelse, varest intet förskräckligt var; ty Gud förströdde deras ben, när de lägrade sig mot dig. Så lät du dem komma på skam, ja, Gud förkastade dem.
Psa 53:7  Ack att från Sion komme frälsning för Israel! När Gud vill åter upprätta sitt folk, då skall Jakob fröjda sig, då skall Israel vara glad.
Psa 54:1  För sångmästaren, med strängaspel; en sång av David,
Psa 54:2  när sifiterna kommo och sade till Saul: "David håller sig nu gömd hos oss."
Psa 54:3  Gud, fräls mig genom ditt namn, och skaffa mig rätt genom din makt.
Psa 54:4  Gud, hör min bön, lyssna till min muns tal.
Psa 54:5  Ty främlingar resa sig upp mot mig, och våldsverkare stå efter mitt liv; de hava icke Gud för ögonen. Sela.
Psa 54:6  Se, Gud är min hjälpare, Herren uppehåller min själ.
Psa 54:7  Må det onda falla tillbaka på mina förföljare, förgör dem, du som är trofast.
Psa 54:8  Då skall jag offra åt dig med villigt hjärta; jag skall prisa ditt namn, o HERRE, ty det är gott.
Psa 54:9  Ja, ur all nöd räddar det mig, och mitt öga får se med lust på mina fiender.
Psa 55:1  För sångmästaren, med strängaspel; en sång av David.
Psa 55:2  Lyssna, Gud, till min bön, och fördölj dig icke för min åkallan.
Psa 55:3  Akta på mig och svara mig. I mitt bekymmer är jag utan ro och måste klaga,
Psa 55:4  vid fiendens rop, vid den ogudaktiges skri. Ty de vilja draga fördärv över mig, och i vrede ansätta de mig.
Psa 55:5  Mitt hjärta ängslas i mitt bröst, och dödens fasor hava fallit över mig.
Psa 55:6  Fruktan och bävan kommer över mig, och förfäran övertäcker mig.
Psa 55:7  Därför säger jag: Ack att jag hade vingar såsom duvan! Då skulle jag flyga bort och söka mig ett bo.
Psa 55:8  Ja, långt bort skulle jag fly, jag skulle taga härbärge i öknen. Sela.
Psa 55:9  Jag skulle skynda att söka mig en tillflykt undan stormvind och oväder.
Psa 55:10  Fördärva dem, Herre; gör deras tungor oense. Ty våld och genstridighet ser jag i staden.
Psa 55:11  Dag och natt gå de omkring den, ovanpå dess murar, ondska och olycka råda därinne;
Psa 55:12  ja, fördärv råder därinne, och från dess torg vika icke förtryck och svek.
Psa 55:13  Se, det är icke en fiende som smädar mig, det kunde jag fördraga; det är icke min ovän som förhäver sig mot mig, för honom kunde jag gömma mig undan.
Psa 55:14  Nej, du gör det, du som var min jämlike, min vän och förtrogne,
Psa 55:15  du som levde med mig i ljuvlig förtrolighet, du som i Guds hus gick med mig i högtidsskaran.
Psa 55:16  Döden komme över dem oförtänkt, levande fare de ned i dödsriket; ty ondska råder i deras boning, i deras hjärtan.
Psa 55:17  Men jag ropar till Gud; HERREN skall frälsa mig.
Psa 55:18  Afton och morgon och middag vill jag utgjuta mitt bekymmer och klaga, och han skall höra min röst.
Psa 55:19  Han förlossar min själ och skaffar henne ro, så att de icke komma vid mig; ty de äro många, som stå mig emot.
Psa 55:20  Gud skall höra det och giva dem svar, han som sitter på sin tron av ålder. Sela. Ty de vilja icke ändra sig, och de frukta ej Gud.
Psa 55:21  Den mannen bär händer på sin vän; han bryter sitt förbund.
Psa 55:22  Orden i hans mun äro hala såsom smör, men stridslust fyller hans hjärta; hans ord äro lenare än olja, dock äro de dragna svärd.
Psa 55:23  Kasta din börda på HERREN, han skall uppehålla dig; han skall i evighet icke tillstädja att den rättfärdige vacklar.
Psa 55:24  Gud, du skall störta dem ned i gravens djup; de blodgiriga och falska skola ej nå sin halva ålder. Men jag förtröstar på dig.
Psa 56:1  För sångmästaren, efter "Den stumma duvan i fjärran"; en sång av David, når filistéerna grepo honom i Gat.
Psa 56:2  Var mig nådig, o Gud, ty människor stå mig efter livet; beständigt tränga mig stridsmän.
Psa 56:3  Mina förföljare stå mig beständigt efter livet; ja, de äro många, som i högmod strida mot mig.
Psa 56:4  Men när fruktan kommer över mig, sätter jag min förtröstan på dig.
Psa 56:5  Med Guds hjälp skall jag få prisa hans ord, på Gud förtröstar jag och skall icke frukta; vad kan det som är kött göra mig?
Psa 56:6  Beständigt förbittra de livet för mig, alla deras tankar gå ut på att skada mig.
Psa 56:7  De rota sig samman, de lägga försåt, de vakta på mina steg, ty de stå efter mitt liv.
Psa 56:8  Skulle de räddas med all sin ondska? Nej, slå ned folken, Gud, i din vrede.
Psa 56:9  Du har räknat min flykts dagar. Samla mina tårar i din lägel; de stå ju i din bok.
Psa 56:10  Så måste då mina fiender vika tillbaka på den dag då jag ropar; det vet jag, att Gud står mig bi.
Psa 56:11  Med Guds hjälp skall jag få prisa hans ord; med HERRENS hjälp skall jag få prisa hans ord.
Psa 56:12  På Gud förtröstar jag och skall icke frukta; vad kunna människor göra mig?
Psa 56:13  Jag har löften att infria till dig, o Gud; jag vill betala dig lovoffer.
Psa 56:14  Ty du har räddat min själ från döden, ja, mina fötter ifrån fall, så att jag kan vandra inför Gud i de levandes ljus.
Psa 57:1  För sångmästaren; "Fördärva icke"; en sång av David, när han flydde för Saul och var i grottan.
Psa 57:2  Var mig nådig, o Gud, var mig nådig; ty till dig tager min själ sin tillflykt. Ja, under dina vingars skugga vill jag taga min tillflykt, till dess att det onda är förbi.
Psa 57:3  Jag ropar till Gud den Högste, till Gud, som fullbordar sitt verk för mig.
Psa 57:4  Han skall sända från himmelen och frälsa mig, när jag smädas av människor som stå mig efter livet. Sela. Gud skall sända sin nåd och sin trofasthet.
Psa 57:5  Min själ är omgiven av lejon, jag måste ligga bland eldsprutare, bland människor vilkas tänder äro spjut och pilar, och vilkas tungor äro skarpa svärd.
Psa 57:6  Upphöjd vare du, Gud, över himmelen; över hela jorden sträcke sig din ära.
Psa 57:7  De lägga ut nät för mina fötter, min själ böjes ned, de gräva för mig en grop, men de falla själva däri. Sela.
Psa 57:8  Mitt hjärta är frimodigt, o Gud, mitt hjärta är frimodigt; jag vill sjunga och lova.
Psa 57:9  Vakna upp, min ära; upp, psaltare och harpa! Jag vill väcka morgonrodnaden.
Psa 57:10  Jag vill tacka dig bland folken, Herre; jag vill lovsjunga dig bland folkslagen.
Psa 57:11  Ty din nåd är stor allt upp till himmelen och din trofasthet allt upp till skyarna.
Psa 57:12  Upphöjd vare du, Gud, över himmelen; över hela jorden sträcke sig din ära.
Psa 58:1  För sångmästaren; "Fördärva icke"; av David; en sång.
Psa 58:2  Talen I väl i eder stumhet vad rättfärdigt är? Dömen I såsom rätt är, I människors barn?
Psa 58:3  Nej, i hjärtat uppgören I onda anslag; I vägen ut i landet edra händers våld.
Psa 58:4  De ogudaktiga äro avfälliga allt ifrån modersskötet; de lögnaktiga fara vilse ända från sin moders liv.
Psa 58:5  Gift är i dem, likt ormens gift; en döv huggorm likna de, en som tillstoppar sitt öra,
Psa 58:6  så att han icke hör tjusarnas röst, icke den förfarne besvärjarens.
Psa 58:7  Gud, krossa tänderna i deras mun; bryt ut, o HERRE, de unga lejonens kindtänder.
Psa 58:8  Låt dem bliva till intet, likasom vatten som förrinner. När någon skjuter sina pilar, blive de såsom utan udd.
Psa 58:9  Må han vara lik snigeln, som upplöses och förgås, lik en kvinnas foster, som ej fick skåda solen.
Psa 58:10  Förrän edra grytor hava hunnit märka bränslet, och medan köttet ännu är rått, skall en glödvind rycka bort det.
Psa 58:11  Den rättfärdige skall glädja sig, när han skådar hämnden, han skall två sina fötter i den ogudaktiges blod.
Psa 58:12  Och människorna skola säga: "Ja, den rättfärdige får sin lön; ja, det finnes en Gud som dömer på jorden."
Psa 59:1  För sångmästaren; "Fördärva icke"; en sång av David, när Saul sände och lät bevaka hans hus för att döda honom.
Psa 59:2  Rädda mig, min Gud, från mina fiender, beskydda mig för mina motståndare.
Psa 59:3  Rädda mig från ogärningsmännen, och fräls mig från de blodgiriga.
Psa 59:4  Ty se, de ligga i försåt för mig; grymma människor rota sig samman mot mig, utan någon min överträdelse eller synd, o HERRE.
Psa 59:5  Utan någon min missgärning löpa de fram och göra sig redo; vakna upp, kom mig till mötes, och se härtill.
Psa 59:6  Ja, du HERRE Gud Sebaot, Israels Gud, vakna och hemsök alla hedningar, hemsök utan nåd alla trolösa ogärningsmän. Sela.
Psa 59:7  Var afton komma de tillbaka, de tjuta såsom hundar och stryka omkring i staden.
Psa 59:8  Se, deras mun flödar över, svärd äro på deras läppar, ty "vem skulle höra det?"
Psa 59:9  Men du, HERRE, ler åt dem; du bespottar alla hedningar.
Psa 59:10  Mot deras makt vill jag hålla mig till dig, ty Gud är min borg.
Psa 59:11  Min Gud kommer mig till mötes med sin nåd, Gud låter mig se med lust på mina förföljare.
Psa 59:12  Dräp dem icke, på det att mitt folk ej må förgäta det; låt dem genom din kraft driva ostadiga omkring, och slå dem ned, du vår sköld, o Herre.
Psa 59:13  Vart ord på deras läppar är en synd i deras mun. Må de fångas i sitt högmod, genom den förbannelse och lögn som de tala.
Psa 59:14  Förgör dem i vrede, förgör dem, så att de ej mer äro till; och må de förnimma att det är Gud som råder i Jakob, allt intill jordens ändar. Sela.
Psa 59:15  Ja, var afton komma de tillbaka, de tjuta såsom hundar och stryka omkring i staden.
Psa 59:16  De driva omkring efter rov; om de icke bliva mätta, så stanna de kvar över natten.
Psa 59:17  Men jag vill sjunga om din makt och jubla var morgon över din nåd; ty du var för mig en borg och en tillflykt, när jag var i nöd.
Psa 59:18  Min starkhet, dig vill jag lovsjunga, ty Gud är min borg, min nåderike Gud.
Psa 60:1  För sångmästaren, efter "Vittnesbördets lilja"; en sång, till att inläras; av David,
Psa 60:2  när han var i fejd med Aram-Naharaim och Aram-Soba, och Joab kom tillbaka och slog edoméerna i Saltdalen, tolv tusen man.
Psa 60:3  Gud, du har förkastat och förskingrat oss, du har varit vred; upprätta oss igen.
Psa 60:4  Du har kommit jorden att bäva och rämna; hela nu dess revor, ty den vacklar.
Psa 60:5  Du har låtit ditt folk se hårda ting, du har iskänkt åt oss rusande vin.
Psa 60:6  Men åt dem som frukta dig gav du ett baner, dit de kunde samla sig för att undfly bågen. Sela.
Psa 60:7  På det att dina vänner må varda räddade, må du giva seger med din högra hand och bönhöra oss.
Psa 60:8  Gud har talat i sin helgedom: "Jag skall triumfera, jag skall utskifta Sikem och skall avmäta Suckots dal.
Psa 60:9  Mitt är Gilead, och mitt är Manasse, Efraim är mitt huvuds värn, Juda min härskarstav;
Psa 60:10  Moab är mitt tvagningskärl, på Edom kastar jag min sko; höj jubelrop till min ära, du filistéernas land."
Psa 60:11  Vem skall föra mig till den fasta staden, vem leder mig till Edom?
Psa 60:12  Har icke du, o Gud, förkastat oss, så att du ej drager ut med våra härar, o Gud?
Psa 60:13  Giv oss hjälp mot ovännen; ty människors hjälp är fåfänglighet.
Psa 60:14  Med Gud kunna vi göra mäktiga ting; han skall förtrampa våra ovänner.
Psa 61:1  För sångmästaren, till strängaspel; av David.
Psa 61:2  Hör, o Gud, mitt rop, akta på min bön.
Psa 61:3  Från jordens ända ropar jag till dig, ty mitt hjärta försmäktar; för mig upp på en klippa, som är mig alltför hög.
Psa 61:4  Ty du är min tillflykt, ett starkt torn mot fienden.
Psa 61:5  Låt mig bo i din hydda evinnerligen; under dina vingars beskärm tager jag min tillflykt. Sela.
Psa 61:6  Ty du, o Gud, hör mina löften, åt dem som frukta ditt namn giver du en arvedel.
Psa 61:7  Du förökar konungens dagar; hans år skola vara från släkte till släkte.
Psa 61:8  Må han sitta på sin tron inför Gud evinnerligen; låt nåd och trofasthet bevara honom.
Psa 61:9  Då skall jag lovsjunga ditt namn till evig tid, i det jag får infria mina löften dag efter dag.
Psa 62:1  För sångmästaren, till Jedutun; en psalm av David.
Psa 62:2  Allenast hos Gud söker min själ sin ro; från honom kommer min frälsning.
Psa 62:3  Allenast han är min klippa och min frälsning, min borg, jag skall ej mycket vackla.
Psa 62:4  Huru länge viljen I rasa mot denne man, samfällt slå honom ned, såsom vore han en lutande vägg, en sönderbräckt mur?
Psa 62:5  De rådslå allenast om att stöta honom ned från hans höjd, de hava behag till lögn; med munnen välsigna de, men i sitt innersta förbanna de. Sela.
Psa 62:6  Allenast i Gud må du hava din ro, min själ; ty från honom kommer mitt hopp.
Psa 62:7  Allenast han är min klippa och min frälsning, min borg, jag skall icke vackla.
Psa 62:8  Hos Gud är min frälsning och min ära; min starka klippa, min tillflykt har jag i Gud.
Psa 62:9  Förtrösta på honom alltid, du folk; utgjuten för honom edra hjärtan. Gud är vår tillflykt. Sela.
Psa 62:10  Allenast ett intet äro människors barn, myndiga herrar fåfänglighet; i vågskålen äro de för lätta, mindre än intet äro de allasammans.
Psa 62:11  Förliten eder icke på orätt vinning, sätten icke ett fåfängligt hopp till rov: om ock eder rikedom växer, så akten icke därpå.
Psa 62:12  En gång har Gud sagt det, ja, två gånger har jag hört det, att hos Gud är makten;
Psa 62:13  och hos dig, Herre, är nåd. Ty du vedergäller var och en efter hans gärningar.
Psa 63:1  En psalm av David, när han var i Juda öken.
Psa 63:2  Gud, du är min Gud, bittida söker jag dig; min själ törstar efter dig, min kropp längtar efter dig, i ett torrt land, som försmäktar utan vatten.
Psa 63:3  Så skådar jag nu efter dig i helgedomen, för att få se din makt och ära.
Psa 63:4  Ty din nåd är bättre än liv; mina läppar skola prisa dig.
Psa 63:5  Så skall jag då lova dig, så länge jag lever; i ditt namn skall jag upplyfta mina händer.
Psa 63:6  Min själ varder mättad såsom av märg och fett; och med jublande läppar lovsjunger min mun,
Psa 63:7  när jag kommer ihåg dig på mitt läger och under nattens väkter tänker på dig.
Psa 63:8  Ty du är min hjälp, och under dina vingars skumma jublar jag.
Psa 63:9  Min själ håller sig intill dig; din högra hand uppehåller mig.
Psa 63:10  Men dessa som stå efter mitt liv och vilja fördärva det, de skola fara ned i jordens djup.
Psa 63:11  De skola givas till pris åt svärdet, rovdjurs byte skola de varda.
Psa 63:12  Men konungen skall glädja sig i Gud; berömma sig skall var och en som svär vid honom, ty de lögnaktigas mun skall varda tillstoppad.
Psa 64:1  För sångmästaren; en psalm av David.
Psa 64:2  Hör, o Gud, min röst, när jag klagar, bevara mitt liv, ty fienden förskräcker mig.
Psa 64:3  Fördölj mig för de ondas hemliga råd, för ogärningsmännens larmande hop;
Psa 64:4  ty de vässa sina tungor likasom svärd, med bittra ord lägga de an såsom med pilar,
Psa 64:5  för att i lönndom skjuta den ostrafflige; plötsligt skjuta de på honom, utan försyn.
Psa 64:6  De befästa sig i sitt onda uppsåt, de orda om huru de skola lägga ut snaror; de säga: "Vem skulle se oss?"
Psa 64:7  De tänka ut onda anslag: "Nu äro vi redo med det råd vi hava uttänkt!" Ja, djupa äro männens tankar och hjärtan.
Psa 64:8  Då skjuter Gud dem; plötsligt sårar dem hans pil.
Psa 64:9  De bringas på fall och få straff för sina tungors skull; var och en som ser dem rister huvudet.
Psa 64:10  Och alla människor varda förskräckta; de förkunna vad Gud har gjort och förstå hans verk.
Psa 64:11  Den rättfärdige skall glädja sig i HERREN och taga sin tillflykt till honom, och alla rättsinniga skola berömma sig.
Psa 65:1  För sångmästaren; en psalm; en sång av David.
Psa 65:2  Gud, dig lovar man i stillhet i Sion, och till dig får man infria löfte.
Psa 65:3  Du som hör bön, till dig kommer allt kött.
Psa 65:4  Mina missgärningar voro mig övermäktiga; men du förlåter våra överträdelser.
Psa 65:5  Säll är den som du utväljer och låter komma till dig, så att han får bo i dina gårdar. Må vi få mätta oss med det goda i ditt hus, det heliga i ditt tempel.
Psa 65:6  Med underbara gärningar bönhör du oss i rättfärdighet, du vår frälsnings Gud, du som är en tillflykt för alla jordens ändar och för havet i fjärran;
Psa 65:7  du som gör bergen fasta genom din kraft, ty du är omgjordad med makt;
Psa 65:8  du som stillar havens brus, deras böljors brus och folkens larm.
Psa 65:9  De som bo vid jordens ändar häpna för dina tecken; österland och västerland uppfyller du med jubel.
Psa 65:10  Du låter dig vårda om landet och giver det överflöd, rikedom i ymnigt mått; Guds källa har vatten till fyllest. Du bereder säd åt människorna, när du så bereder jorden.
Psa 65:11  Dess fåror vattnar du, du jämnar det som är upplöjt; med regnskurar uppmjukar du den, det som växer därpå välsignar du.
Psa 65:12  Du kröner året med ditt goda, och dina spår drypa av fetma.
Psa 65:13  Betesmarkerna i öknen drypa, och höjderna omgjorda sig med fröjd.
Psa 65:14  Ängarna hölja sig i hjordar, och dalarna betäckas med säd; man höjer jubelrop och sjunger.
Psa 66:1  För sångmästaren; en sång, en psalm. Höjen jubel till Gud, alla länder;
Psa 66:2  lovsjungen hans namns ära, given honom ära och pris.
Psa 66:3  Sägen till Gud: Huru underbara äro icke dina gärningar! För din stora makts skull visa dina fiender dig underdånighet.
Psa 66:4  Alla länder skola tillbedja och lovsjunga dig; de skola lovsjunga ditt namn. Sela.
Psa 66:5  Kommen och sen vad Gud har gjort; underbara äro hans gärningar mot människors barn.
Psa 66:6  Han förvandlade havet till torrt land; till fots gingo de genom floden; då gladdes vi över honom.
Psa 66:7  Genom sin makt råder han evinnerligen, hans ögon giva akt på hedningarna; de gensträviga må icke förhäva sig. Sela.
Psa 66:8  Prisen, I folk, vår Gud, och låten hans lov ljuda högt;
Psa 66:9  ty han har beskärt liv åt vår själ och har icke låtit vår fot vackla.
Psa 66:10  Ty väl prövade de oss, o Gud, du luttrade oss, såsom silver luttras;
Psa 66:11  du förde oss in i fängelse, du lade en tung börda på vår rygg;
Psa 66:12  du lät människor fara fram över vårt huvud, vi måste gå genom eld och vatten. Men du har fört oss ut och vederkvickt oss.
Psa 66:13  Så kommer jag då till ditt hus med brännoffer, jag vill infria mina löften till dig,
Psa 66:14  dem till vilka mina låppar öppnade sig, och som min mun uttalade i min nöd.
Psa 66:15  Brännoffer av feta får vill jag frambära åt dig, med offerånga av vädurar; jag vill offra både tjurar och bockar. Sela.
Psa 66:16  Kommen och hören, så vill jag förtälja för eder, I alla som frukten Gud, vad han har gjort mot min själ.
Psa 66:17  Till honom ropade jag med min mun, och lovsång var redan på min tunga.
Psa 66:18  Om jag hade förehaft något orätt i mitt hjärta, så skulle Herren icke höra mig.
Psa 66:19  Men Gud har hört mig, han har aktat på mitt bönerop.
Psa 66:20  Lovad vare Gud, som icke har förkastat min bön eller vänt ifrån mig sin nåd!
Psa 67:1  För sångmästaren, med strängaspel; en psalm, en sång.
Psa 67:2  Gud vare oss nådig och välsigne oss, han låte sitt ansikte lysa och ledsaga oss, Sela,
Psa 67:3  för att man på jorden må känna din väg, bland alla hedningar din frälsning.
Psa 67:4  Folken tacke dig, o Gud, alla folk tacke dig.
Psa 67:5  Folkslagen glädje sig och juble, ty du dömer folken rätt, och du leder folkslagen på jorden. Sela.
Psa 67:6  Folken tacke dig, o Gud, alla folk tacke dig.
Psa 67:7  Jorden har givit sin gröda. Gud, vår Gud, välsigne oss.
Psa 67:8  Gud välsigne oss, och alla jordens ändar frukte honom.
Psa 68:1  För sångmästaren; av David; en psalm, en sång.
Psa 68:2  Gud står upp; hans fiender varda förskingrade, och de som hata honom fly för hans ansikte.
Psa 68:3  Såsom rök fördrives, så fördrivas de av dig; likasom vaxet smälter för eld, så förgås de ogudaktiga för Guds ansikte.
Psa 68:4  Men de rättfärdiga äro glada, de fröjda sig inför Gud och jubla i glädje.
Psa 68:5  Sjungen till Guds ära, lovsägen hans namn. Gören väg för honom som drager fram genom öknarna. Hans namn är HERREN, fröjdens inför honom;
Psa 68:6  de faderlösas fader och änkors försvarare, Gud i sin heliga boning,
Psa 68:7  en Gud som förhjälper de ensamma till ett hem, och som för de fångna ut till lycka; allenast de gensträviga måste bo i en öken.
Psa 68:8  Gud, när du drog ut i spetsen för ditt folk, när du gick fram i ödemarken, Sela,
Psa 68:9  då bävade jorden, då utgöt himmelen sina flöden inför Guds ansikte; ja, Sinai bävade för Guds ansikte; Israels Guds.
Psa 68:10  Ett nåderikt regn lät du falla, o Gud; ditt arvland, som försmäktade, vederkvickte du.
Psa 68:11  Din skara fick bo däri; genom din godhet beredde du det åt de betryckta, o Gud.
Psa 68:12  Herren låter höra sitt ord, stor är skaran av kvinnor som båda glädje:
Psa 68:13  "Härskarornas konungar fly, de fly, och husmodern därhemma får utskifta byte.
Psa 68:14  Viljen I då ligga stilla inom edra hägnader? Duvans vingar äro höljda i silver, och hennes fjädrar skimra av guld.
Psa 68:15  När den Allsmäktige förströr konungarna i landet, faller snö på Salmon."
Psa 68:16  Ett Guds berg är Basans berg, ett högtoppigt berg är Basans berg.
Psa 68:17  Men varför sen I så avogt, I höga berg, på det berg som Gud har utkorat till sitt säte, det där ock HERREN skall bo för alltid?
Psa 68:18  Guds vagnar äro tiotusenden, tusen och åter tusen; Herren drog fram med dem, Sinai är nu i helgedomen.
Psa 68:19  Du for upp i höjden, du tog fångar, du undfick gåvor bland människorna, ja, också de gensträviga skola bo hos HERREN Gud.
Psa 68:20  Lovad vare Herren! Dag efter dag bär han oss; Gud är vår frälsning. Sela.
Psa 68:21  Gud är för oss en Gud som frälsar, och hos HERREN, Herren finnes räddning från döden.
Psa 68:22  Men Gud sönderkrossar sina fienders huvuden, krossar hjässan på den som går där med skuld.
Psa 68:23  Herren säger: "Från Basan skall jag hämta dem, från havets djup skall jag hämta dem upp,
Psa 68:24  så att du kan stampa med din fot i blod och låta dina hundars tunga få sin del av fienderna."
Psa 68:25  Man ser, o Gud, ditt högtidståg, min Guds, min konungs, tåg inne i helgedomen.
Psa 68:26  Främst gå sångare, harpospelare följa efter, mitt ibland unga kvinnor som slå på pukor.
Psa 68:27  Lova Gud i församlingarna, loven Herren, I av Israels brunn.
Psa 68:28  Där går Benjamin, den yngste, han för dem an; där går skaran av Juda furstar, Sebulons furstar, Naftalis furstar.
Psa 68:29  Din Gud har beskärt dig makt; så håll nu vid makt, o Gud, vad du har gjort för oss.
Psa 68:30  I ditt tempel i Jerusalem bäre konungar fram sina skänker åt dig.
Psa 68:31  Näps odjuret i vassen, tjurarnas hop med deras kalvar, folken, må de ödmjukt hylla dig med sina silverstycken. Ja, han förströr de folk som finna behag i krig.
Psa 68:32  De mäktige skola komma hit från Egypten, Etiopien skall skynda hit till Gud, med gåvor i händerna.
Psa 68:33  I riken på jorden, sjungen till Guds ära; lovsägen Herren, Sela,
Psa 68:34  honom som far fram på urtidshimlarnas himmel. Ja, där låter han höra sin röst, en mäktig röst.
Psa 68:35  Given Gud makten; över Israel är hans härlighet, och hans makt är i skyarna.
Psa 68:36  Fruktansvärd är du, Gud, i din helgedom; Israels Gud, han giver makt och styrka åt sitt folk. Lovad vare Gud!
Psa 69:1  För sångmästaren, efter "Liljor"; av David.
Psa 69:2  Fräls mig, Gud; ty vattnen tränga mig inpå livet.
Psa 69:3  Jag har sjunkit ned i djup dy, där ingen botten är; jag har kommit i djupa vatten, och svallet vill fördränka mig.
Psa 69:4  Jag har ropat mig trött, min strupe är förtorkad; mina ögon försmäkta av förbidan efter min Gud.
Psa 69:5  Flera än håren på mitt huvud äro de som hata mig utan sak; många äro de som vilja förgöra mig, de som äro mina fiender utan skäl; vad jag icke har rövat, det måste jag gälda.
Psa 69:6  Du, o Gud, känner min dårskap, och mina skulder äro icke förborgade för dig.
Psa 69:7  Låt icke i mig dem komma på skam, som förbida dig, Herre, HERRE Sebaot; Låt icke i mig dem varda till blygd, som söka dig, du Israels Gud.
Psa 69:8  Ty för din skull bär jag smälek, för din skull höljer blygsel mitt ansikte;
Psa 69:9  främmande har jag blivit för mina bröder och en främling för min moders barn.
Psa 69:10  Ty nitälskan för ditt hus har förtärt mig, och dina smädares smädelser hava fallit över mig.
Psa 69:11  Jag grät, ja, min själ grät under fasta, men det blev mig till smälek.
Psa 69:12  Jag klädde mig i sorgdräkt, men jag blev för dem ett ordspråk.
Psa 69:13  Om mig tassla de, när de sitta i porten; i dryckeslag göra de visor om mig.
Psa 69:14  Men jag kommer med min bön till dig, HERRE, i behaglig tid, genom din stora nåd, o Gud; svara mig i din frälsande trofasthet.
Psa 69:15  Rädda mig ur dyn, så att jag icke sjunker ned; låt mig bliva räddad från dem som hata mig och från de djupa vattnen.
Psa 69:16  Låt icke vattensvallet fördränka mig eller djupet uppsluka mig; och låt ej graven tillsluta sitt gap över mig.
Psa 69:17  Svara mig, HERRE, ty god är din nåd; vänd dig till mig efter din stora barmhärtighet.
Psa 69:18  Fördölj icke ditt ansikte för din tjänare, ty jag är i nöd; skynda att svara mig.
Psa 69:19  Kom till min själ och förlossa henne; befria mig för mina fienders skull.
Psa 69:20  Du känner min smälek, min skam och blygd; du ser alla mina ovänner.
Psa 69:21  Smälek har krossat mitt hjärta, så att jag är vanmäktig; jag väntade på medlidande, men där var intet, och på tröstare, men jag fann ingen.
Psa 69:22  De gåvo mig galla att äta, och ättika att dricka, i min törst.
Psa 69:23  Må deras bord framför dem bliva till en snara och till ett giller, bäst de gå där säkra;
Psa 69:24  må deras ögon förmörkas, så att de icke se; gör deras länder vacklande alltid.
Psa 69:25  Gjut ut över dem din ogunst, och låt din vredes glöd hinna upp dem.
Psa 69:26  Deras gård blive öde, ingen må finnas, som bor i deras hyddor,
Psa 69:27  eftersom de förfölja dem som du själv har slagit och orda om huru de plågas, som du har stungit.
Psa 69:28  Låt dem gå från missgärning till missgärning, och låt dem icke komma till din rättfärdighet.
Psa 69:29  Må de utplånas ur de levandes bok och icke varda uppskrivna bland de rättfärdiga.
Psa 69:30  Men mig som är betryckt och plågad, mig skall din frälsning, o Gud, beskydda.
Psa 69:31  Jag vill lova Guds namn med sång och upphöja honom med tacksägelse.
Psa 69:32  Det skall behaga HERREN bättre än någon tjur, något offerdjur med horn och klövar.
Psa 69:33  När de ödmjuka se det, skola de glädja sig; I som söken Gud, edra hjärtan skola leva.
Psa 69:34  Ty HERREN lyssnar till de fattiga och föraktar icke sina fångna.
Psa 69:35  Honom love himmelen och jorden, havet och allt vad som rör sig däri.
Psa 69:36  Ty Gud skall frälsa Sion, han skall bygga upp Juda städer; man skall bo i dem och besitta landet.
Psa 69:37  Hans tjänares barn skola få det till arvedel, och de som älska hans namn skola bo däri.
Psa 70:1  För sångmästaren; av David, till åminnelse.
Psa 70:2  Gud, kom till min räddning; HERRE, skynda till min hjälp.
Psa 70:3  Må de komma på skam och varda utskämda, som stå efter mitt liv; må de vika tillbaka och blygas, som önska min ofärd.
Psa 70:4  Må de vända tillbaka i sin skam, som säga: "Rätt så, rätt så!"
Psa 70:5  Men alla de som söka dig må fröjdas och vara glada i dig; och de som åstunda din frälsning säge alltid: "Lovad vare Gud!"
Psa 70:6  Jag är betryckt och fattig; Gud, skynda till mig. Min hjälp och min befriare är du; HERRE, dröj icke.
Psa 71:1  Till dig, HERRE, tager jag min tillflykt; låt mig aldrig komma på skam.
Psa 71:2  Rädda mig och befria mig genom din rättfärdighet; böj ditt öra till mig och fräls mig.
Psa 71:3  Var mig en klippa där jag får bo, och dit jag alltid kan fly, du som beskär mig frälsning. Ty du är mitt bergfäste och min borg.
Psa 71:4  Min Gud, befria mig ur den ogudaktiges våld, ur den orättfärdiges och förtryckarens hand.
Psa 71:5  Ty du är mitt hopp, o Herre, HERRE, du är min förtröstan allt ifrån min ungdom.
Psa 71:6  Du har varit mitt stöd allt ifrån moderlivet, ja, du har förlöst mig ur min moders liv; dig gäller ständigt mitt lov.
Psa 71:7  Jag har blivit såsom ett vidunder för många; men du är min starka tillflykt.
Psa 71:8  Låt min mun vara full av ditt lov, hela dagen av din ära.
Psa 71:9  Förkasta mig icke i min ålderdoms tid, övergiv mig ej, när min kraft försvinner.
Psa 71:10  Ty mina fiender säga så om mig, och de som vakta på min själ rådslå så med varandra:
Psa 71:11  "Gud har övergivit honom; förföljen och gripen honom, ty det finnes ingen som räddar."
Psa 71:12  Gud, var icke långt ifrån mig; min Gud, skynda till min hjälp.
Psa 71:13  Må de komma på skam och förgås, som stå emot min själ; må de höljas med smälek och blygd, som söka min ofärd.
Psa 71:14  Men jag skall alltid hoppas och än mer föröka allt ditt lov.
Psa 71:15  Min mun skall förtälja din rättfärdighet, hela dagen din frälsning, ty jag känner intet mått därpå.
Psa 71:16  Jag skall frambära Herrens, HERRENS väldiga gärningar; jag skall prisa din rättfärdighet, ja, din allenast.
Psa 71:17  Gud, du har undervisat mig allt ifrån min ungdom; och intill nu förkunnar jag dina under.
Psa 71:18  Så övergiv mig ej heller, o Gud, i min ålderdom, när jag varder grå, till dess jag får förtälja om din arm för ett annat släkte, om din makt för alla dem som skola komma.
Psa 71:19  Din rättfärdighet når till himmelen, o Gud. Du som har gjort så stora ting, o Gud, vem är dig lik?
Psa 71:20  Du som har låtit oss pröva så mycken nöd och olycka, du skall åter göra oss levande och föra oss upp igen du jordens djup.
Psa 71:21  Ja, låt mig växa till alltmer; och trösta mig igen.
Psa 71:22  Så vill ock jag tacka dig med psaltarspel för din trofasthet, min Gud; jag vill lovsjunga dig till harpa, du Israels Helige.
Psa 71:23  Mina läppar skola jubla, ty jag vill lovsjunga dig; ja, jubla skall min själ, som du har förlossat.
Psa 71:24  Och min tunga skall hela dagen tala om din rättfärdighet; ty de som sökte min ofärd hava kommit på skam och måst blygas.
Psa 72:1  Av Salomo. Gud, giv åt konungen dina rätter och din rättfärdighet åt konungasonen.
Psa 72:2  Han döme ditt folk med rättfärdighet och dina betryckta med rätt.
Psa 72:3  Bergen bäre frid åt folket, så ock höjderna, genom rättfärdighet.
Psa 72:4  Han skaffe rätt åt de betryckta i folket, han frälse de fattiga och krosse förtryckaren.
Psa 72:5  Dig frukte man, så länge solen varar, och så länge månen skiner, från släkte till släkte.
Psa 72:6  Han vare lik regnet som faller på ängen, lik en regnskur som vattnar jorden.
Psa 72:7  I hans dagar blomstre den rättfärdige, och stor frid råde, till dess ingen måne mer finnes.
Psa 72:8  Må han härska från hav till hav och ifrån floden intill jordens ändar.
Psa 72:9  För honom buge sig öknens inbyggare, och hans fiender slicke stoftet.
Psa 72:10  Konungarna från Tarsis och havsländerna hembäre skänker, konungarna av Saba och Seba bäre fram gåvor.
Psa 72:11  Ja, alla konungar falle ned för honom, alla hedningar tjäne honom.
Psa 72:12  Ty han skall rädda den fattige som ropar och den betryckte och den som ingen hjälpare har.
Psa 72:13  Han skall vara mild mot den arme och fattige; de fattigas själar skall han frälsa.
Psa 72:14  Ifrån förtryck och våld skall han förlossa deras själ, och deras blod skall aktas dyrt i hans ögon.
Psa 72:15  Må han leva; må man föra till honom guld från Saba. Ständigt bedje man för honom, alltid välsigne man honom.
Psa 72:16  Ymnigt växe säden i landet, ända till bergens topp; dess frukt må susa likasom Libanons skog; och folk blomstre upp i städerna såsom örter på marken.
Psa 72:17  Hans namn förblive evinnerligen; så länge solen skiner, fortplante sig hans namn. Och i honom välsigne man sig; alla hedningar prise honom säll.
Psa 72:18  Lovad vare HERREN Gud, Israels Gud, som allena gör under!
Psa 72:19  Och lovat vare hans härliga namn evinnerligen, och hela jorden vare full av hans ära! Amen, Amen.
Psa 72:20  Slut på Davids, Isais sons, böner.
Psa 73:1  En psalm av Asaf. Sannerligen, Gud är god mot Israel, mot dem som hava rena hjärtan.
Psa 73:2  Men jag hade så när stapplat med mina fötter, mina steg voro nära att slinta;
Psa 73:3  ty jag upptändes av avund mot de övermodiga, när jag såg att det gick dem väl i deras ogudaktighet.
Psa 73:4  Ty fria ifrån vedermödor äro de till sin död, och deras hull är frodigt.
Psa 73:5  De komma icke i olycka såsom andra dödliga och varda icke plågade såsom andra människor.
Psa 73:6  Därför är högmod deras halsprydnad, våld den klädnad som höljer dem.
Psa 73:7  Ur fetma skåda deras ögon fram, deras hjärtans inbillningar hava intet mått.
Psa 73:8  De håna och tala förtryck i sin ondska; med höga åthävor tala de.
Psa 73:9  Med sin mun stiga de upp i himmelen, och deras tunga far fram på jorden;
Psa 73:10  därför vänder sig deras folk till dem och super så in vattnet i fulla drag.
Psa 73:11  Och de säga: "Huru skulle Gud kunna veta det? Skulle sådan kunskap finnas hos den Högste?"
Psa 73:12  Ja, så är det med de ogudaktiga; det går dem alltid väl, och de växa i makt.
Psa 73:13  Sannerligen, förgäves bevarade jag mitt hjärta rent och tvådde mina händer i oskuld;
Psa 73:14  jag vart dock plågad hela dagen, och var morgon kom tuktan över mig.
Psa 73:15  Om jag hade sagt: "Så vill jag lära", då hade jag svikit dina barns släkte.
Psa 73:16  När jag nu tänkte efter för att begripa detta, syntes det mig alltför svårt,
Psa 73:17  till dess jag trängde in i Guds heliga rådslut och aktade på dess ände.
Psa 73:18  Sannerligen, på slipprig mark ställer du dem, du störtar dem ned i fördärv.
Psa 73:19  Huru varda de ej till intet i ett ögonblick! De förgås och få en ände med förskräckelse.
Psa 73:20  Såsom det är med en dröm, när man vaknar, o Herre, så aktar du dem för intet, såsom skuggbilder, när du vaknar.
Psa 73:21  När mitt hjärta förbittrades och jag kände styng i mitt inre,
Psa 73:22  då var jag oförnuftig och förstod intet; såsom ett oskäligt djur var jag inför dig.
Psa 73:23  Dock förbliver jag städse hos dig; du håller mig vid min högra hand.
Psa 73:24  Du skall leda mig efter ditt råd och sedan upptaga mig med ära.
Psa 73:25  Vem har jag i himmelen utom dig! Och när jag har dig, då frågar jag efter intet på jorden.
Psa 73:26  Om än min kropp och min själ försmäkta, så är dock Gud mitt hjärtas klippa och min del evinnerligen.
Psa 73:27  Ty se, de som hava vikit bort ifrån dig skola förgås; du förgör var och en som trolöst avfaller från dig.
Psa 73:28  Men jag har min glädje i att hålla mig intill Gud; jag söker min tillflykt hos Herren, HERREN, för att kunna förtälja alla dina gärningar.
Psa 74:1  En sång av Asaf. Varför, o Gud, har du så alldeles förkastat oss, varför ryker din vredes eld mot fåren i din hjord?
Psa 74:2  Tänk på din menighet, som du i fordom tid förvärvade, som du förlossade, till att bliva din arvedels stam; tänk på Sions berg, där du har din boning.
Psa 74:3  Vänd dina steg till den plats där evig förödelse råder; allt har ju fienden fördärvat i helgedomen.
Psa 74:4  Dina ovänner hava skränat inne i ditt församlingshus, de hava satt upp sina tecken såsom rätta tecken.
Psa 74:5  Det var en syn, såsom när man höjer yxor mot en tjock skog.
Psa 74:6  Och alla dess snidverk hava de nu krossat med yxa och bila.
Psa 74:7  De hava satt eld på din helgedom och oskärat ända till grunden ditt namns boning.
Psa 74:8  De hava sagt i sina hjärtan: "Vi vilja alldeles kuva dem." Alla Guds församlingshus hava de bränt upp här i landet.
Psa 74:9  Våra tecken se vi icke; ingen profet finnes mer, och hos oss är ingen som vet för huru länge.
Psa 74:10  Huru länge, och Gud, skall ovännen få smäda och fienden oavlåtligen få förakta ditt namn?
Psa 74:11  Varför håller du tillbaka din hand, din högra hand? Drag den fram ur din barm och förgör dem.
Psa 74:12  Gud, du är ju min konung av ålder, du är den som skaffar frälsning på jorden.
Psa 74:13  Det var du som delade havet genom din makt; du krossade drakarnas huvuden mot vattnet.
Psa 74:14  Det var du som bräckte Leviatans huvuden och gav honom till mat åt öknens skaror.
Psa 74:15  Det var du som lät källa och bäck bryta fram; du lät ock starka strömmar uttorka.
Psa 74:16  Din är dagen, din är ock natten, du har berett ljuset och solen.
Psa 74:17  Det är du som har fastställt alla jordens gränser; sommar och vinter äro skapade av dig.
Psa 74:18  Så tänk nu på huru fienden smädar HERREN, och huru ett dåraktigt folk föraktar ditt namn.
Psa 74:19  Lämna ej ut åt vilddjuren din turturduvas själ; förgät icke för alltid dina betrycktas liv.
Psa 74:20  Tänk på förbundet; ty i landets smygvrår finnes fullt upp av våldsnästen.
Psa 74:21  Låt icke den förtryckte vika tillbaka med blygd, låt den betryckte och den fattige lova ditt namn.
Psa 74:22  Stå upp, o Gud; utför din sak. Betänk huru du varder smädad hela dagen av dåren.
Psa 74:23  Glöm icke bort dina ovänners rop, dina motståndares larm, som alltjämt höjes.
Psa 75:1  För sångmästaren; "Fördärva icke"; en psalm, en sång av Asaf.
Psa 75:2  Vi tacka dig, o Gud, vi tacka dig. Ditt namn är oss nära; man förtäljer dina under.
Psa 75:3  "Om jag än bidar min tid, så dömer jag dock rätt.
Psa 75:4  Om än jorden är i upplösning med alla som bo därpå, så håller dock jag dess pelare stadiga." Sela.
Psa 75:5  Jag säger till de övermodiga: "Varen icke övermodiga", och till de ogudaktiga: "Upphöjen ej hornet."
Psa 75:6  Ja, upphöjen icke så högt edert horn, talen ej så hårdnackat vad fräckt är.
Psa 75:7  Ty icke från öster eller väster, ej heller från bergsöknen kommer hjälpen;
Psa 75:8  nej, Gud är den som dömer; den ene ödmjukar han, den andre upphöjer han.
Psa 75:9  Ty en kalk är i HERRENS hand, den skummar av vin och är full av tillblandad dryck, och han skänker i därav; sannerligen, alla ogudaktiga på jorden måste dricka dess drägg i botten.
Psa 75:10  Men jag skall förkunna det evinnerligen, jag skall lovsjunga Jakobs Gud.
Psa 75:11  Och de ogudaktigas alla horn skall jag få hugga av; men den rättfärdiges horn skola varda upphöjda.
Psa 76:1  För sångmästaren, med strängaspel; en psalm, en sång av Asaf.
Psa 76:2  Gud är känd i Juda, i Israel är hans namn stort;
Psa 76:3  i Salem vart hans hydda rest och hans boning på Sion.
Psa 76:4  Där bröt han sönder bågens ljungeldar, sköld och svärd och vad till kriget hör. Sela.
Psa 76:5  Full av ljus och härlighet går du fram ifrån segerbytenas berg.
Psa 76:6  De stormodiga äro avväpnade, de hava slumrat in och sova; alla stridsmännen hava måst låta händerna falla.
Psa 76:7  För din näpst, du Jakobs Gud, ligga domnade både man och häst.
Psa 76:8  Du, du är fruktansvärd; vem kan bestå inför dig, när du vredgas?
Psa 76:9  Från himmelen lät du höra din dom; då förskräcktes jorden och vart stilla,
Psa 76:10  då när Gud stod upp till dom, till att frälsa alla ödmjuka på jorden. Sela.
Psa 76:11  Ty människors vrede varder dig till pris; du har vrede till övers att omgjorda dit med.
Psa 76:12  Gören löften och infrien dem åt HERREN, eder Gud; alla de som äro omkring honom bäre fram skänker åt den Fruktansvärde.
Psa 76:13  Ty han stäcker furstarnas övermod; fruktansvärd är han för konungarna på jorden.
Psa 77:1  För sångmästaren, till Jedutun; av Asaf; en psalm.
Psa 77:2  Jag vill höja min röst till Gud och ropa; jag vill höja min röst till Gud, för att han må lyssna till mig.
Psa 77:3  På min nöds dag söker jag Herren; min hand är utsträckt om natten och förtröttas icke; min själ vill icke låta trösta sig.
Psa 77:4  Jag vill tänka på Gud och klaga; jag vill utgjuta mitt bekymmer, ty min ande försmäktar. Sela.
Psa 77:5  Mina ögonlock håller du öppna; jag är full av oro och kan icke tala.
Psa 77:6  Jag tänker på forntidens dagar, på år som längesedan hava gått.
Psa 77:7  Jag vill om natten komma ihåg mitt strängaspel; i mitt hjärta vill jag utgjuta mitt bekymmer, och min ande skall eftersinna.
Psa 77:8  Skall då Herren förkasta evinnerligen och ingen nåd mer bevisa?
Psa 77:9  Är det då ute med hans godhet för beständigt, har hans ord blivit till intet för alla tider?
Psa 77:10  Har Gud förgätit att vara nådig eller i vrede tillslutit sin barmhärtighet? Sela.
Psa 77:11  Jag svarar: Nej, detta är min plågas tid, den Högstes högra hand är ej såsom förr.
Psa 77:12  Jag vill prisa HERRENS gärningar, ja, jag vill tänka på dina fordomtima under;
Psa 77:13  jag vill begrunda alla dina gärningar och eftersinna dina verk.
Psa 77:14  Gud, i helighet går din väg; vem är en gud så stor som Gud?
Psa 77:15  Du är Gud, en Gud som gör under; du har uppenbarat din makt bland folken.
Psa 77:16  Med väldig arm förlossade du ditt folk, Jakobs och Josefs barn. Sela.
Psa 77:17  Vattnen sågo dig, och Gud, vattnen sågo dig och våndades, själva djupen darrade.
Psa 77:18  Molnen göto ut strömmar av vatten, skyarna läto höra sin röst, och dina pilar foro omkring.
Psa 77:19  Ditt dunder ljöd i stormvirveln, ljungeldar lyste upp jordens krets, jorden darrade och bävade.
Psa 77:20  Genom havet gick din väg, din stig genom stora vatten, och dina fotspår fann man icke.
Psa 77:21  Så förde du ditt folk såsom en hjord genom Moses och Arons hand.
Psa 78:1  En sång av Asaf. Lyssna, mitt folk, till min undervisning; böjen edra öron till min muns ord.
Psa 78:2  Jag vill öppna min mun till lärorikt tal, uppenbara förborgade ting ifrån fordom.
Psa 78:3  Vad vi hava hört och känna, och vad våra fäder hava förtäljt för oss,
Psa 78:4  det vilja vi icke dölja för deras barn; för ett kommande släkte vilja vi förtälja HERRENS lov och hans makt och de under han har gjort.
Psa 78:5  Ty han upprättade ett vittnesbörd i Jakob och stiftade en lag i Israel; han påbjöd den för våra fäder, och de skulle kungöra den för sina barn.
Psa 78:6  Så skulle det bliva kunnigt för ett kommande släkte, för barn som en gång skulle födas, och dessa skulle stå upp och förtälja det för sina barn.
Psa 78:7  Då skulle de sätta sitt hopp till Gud och icke förgäta Guds verk, utan taga hans bud i akt.
Psa 78:8  Och de skulle icke bliva, såsom deras fäder, ett gensträvigt och upproriskt släkte, ett släkte som icke höll sitt hjärta ståndaktigt, och vars ande icke var trofast mot Gud.
Psa 78:9  Efraims barn, välbeväpnade bågskyttar, vände om på stridens dag.
Psa 78:10  De höllo icke Guds förbund, och efter hans lag ville de ej vandra.
Psa 78:11  De glömde hans gärningar och de under han hade låtit dem se.
Psa 78:12  Ja, inför deras fäder hade han gjort under, i Egyptens land, på Soans mark.
Psa 78:13  Han klöv havet och lät dem gå därigenom och lät vattnet stå såsom en hög.
Psa 78:14  Han ledde dem om dagen med molnskyn, och hela natten med eldens sken.
Psa 78:15  Han klöv sönder klippor i öknen och gav dem rikligen att dricka, såsom ur väldiga hav.
Psa 78:16  Rinnande bäckar lät han framgå ur klippan och vatten flyta ned såsom strömmar.
Psa 78:17  Likväl syndade de allt framgent mot honom och voro gensträviga mot den Högste, i öknen.
Psa 78:18  De frestade Gud i sina hjärtan, i det de begärde mat för sin lystnad.
Psa 78:19  Och de talade mot Gud, de sade: "Kan väl Gud duka ett bord i öknen?
Psa 78:20  Se, visst slog han klippan, så att vatten flödade och bäckar strömmade fram, men kan han ock giva bröd eller skaffa kött åt sitt folk?"
Psa 78:21  Så förgrymmades då HERREN, när han hörde det; och eld upptändes i Jakob, jag, vrede kom över Israel,
Psa 78:22  eftersom de icke trodde på Gud och ej förtröstade på hans frälsning.
Psa 78:23  Och han gav befallning åt skyarna i höjden och öppnade himmelens dörrar;
Psa 78:24  han lät manna regna över dem till föda, och korn från himmelen gav han dem.
Psa 78:25  Änglabröd fingo människor äta; han sände dem mat till fyllest.
Psa 78:26  Han lät östanvinden fara ut på himmelen, och genom sin makt förde han sunnanvinden fram.
Psa 78:27  Och han lät kött regna över dem såsom stoft, bevingade fåglar såsom havets sand;
Psa 78:28  han lät det falla ned i sitt läger, runt omkring sin boning.
Psa 78:29  Då åto de och blevo övermätta; han lät dem få vad de hade lystnad efter.
Psa 78:30  Men ännu hade de icke stillat sin lystnad, ännu var maten i deras mun,
Psa 78:31  då kom Guds vrede över dem; han sände död bland deras ypperste och slog ned Israels unga män.
Psa 78:32  Likväl syndade de alltjämt och trodde icke på hans under.
Psa 78:33  Då lät han deras dagar försvinna i förgängelse och deras år i plötslig undergång.
Psa 78:34  När han dräpte folket, frågade de efter honom och vände om och sökte Gud.
Psa 78:35  De tänkte då på att Gud var deras klippa, och att Gud den Högste var deras förlossare;
Psa 78:36  och de talade inställsamt för honom med sin mun och skrymtade för honom med sin tunga.
Psa 78:37  Men deras hjärtan höllo sig icke ståndaktigt vid honom, och de voro icke trogna i hans förbund.
Psa 78:38  Dock, han är barmhärtig, han förlåter missgärning, och han vill icke fördärva. Därför avvände han ofta sin vrede och lät ej hela sin förtörnelse bryta fram.
Psa 78:39  Ty han tänkte därpå att de voro kött, en vind som far bort och icke kommer åter.
Psa 78:40  Huru ofta voro de ej gensträviga mot honom i öknen och bedrövade honom i ödemarken!
Psa 78:41  Ja, de frestade Gud allt framgent och förtörnade Israels Helige.
Psa 78:42  De betänkte icke vad hans hand hade uträttat på den tid då han förlossade dem från ovännen,
Psa 78:43  då han gjorde sina tecken i Egypten och sina under på Soans mark.
Psa 78:44  Där förvandlade han deras strömmar till blod, så att de ej kunde dricka ur sina rinnande vatten;
Psa 78:45  han sände bland dem flugsvärmar, som åto dem, och paddor, som voro dem till fördärv.
Psa 78:46  Han gav deras gröda åt gräsmaskar och deras arbetes frukt åt gräshoppor;
Psa 78:47  han slog deras vinträd med hagel och deras fikonträd med hagelstenar;
Psa 78:48  han gav deras husdjur till pris åt hagel och deras boskap åt ljungeldar.
Psa 78:49  Han sände över dem sin vredes glöd, förgrymmelse och ogunst och nöd, en skara av olycksänglar.
Psa 78:50  Han gav fritt lopp åt sin vrede; han skonade icke deras själ från döden, utan gav deras liv till pris åt pesten.
Psa 78:51  Och han slog allt förstfött i Egypten, kraftens förstling i Hams hyddor.
Psa 78:52  Och han lät sitt folk bryta upp såsom en fårhjord och förde dem såsom en boskapshjord genom öknen.
Psa 78:53  Han ledde dem säkert, så att de icke behövde frukta; men deras fiender övertäcktes av havet.
Psa 78:54  Och han lät dem komma till sitt heliga land, till det berg som hans högra hand hade förvärvat.
Psa 78:55  Han förjagade hedningarna för dem och gav dem deras land till arvslott och lät Israels stammar bo i deras hyddor.
Psa 78:56  Men i sin gensträvighet frestade de Gud den Högste och höllo icke hans vittnesbörd;
Psa 78:57  de veko trolöst tillbaka, de såsom deras fäder, de vände om, lika en båge som sviker.
Psa 78:58  De förtörnade honom med sina offerhöjder och retade honom genom sina beläten.
Psa 78:59  Gud förnam det och vart förgrymmad och förkastade Israel med harm.
Psa 78:60  Och han försköt sin boning i Silo, det tält han hade slagit upp bland människorna;
Psa 78:61  han gav sin makt i fångenskap och sin ära i fiendehand.
Psa 78:62  Ja, han gav sitt folk till pris åt svärdet, och på sin arvedel förgrymmades han.
Psa 78:63  Deras unga män förtärdes av eld, och deras jungfrur blevo utan brudsång.
Psa 78:64  Deras präster föllo för svärd, och inga änkor kunde hålla klagogråt.
Psa 78:65  Då vaknade Herren såsom ur en sömn, han reste sig, lik en hjälte som hade legat dövad av vin.
Psa 78:66  Och han slog sina ovänner tillbaka, evig smälek lät han komma över dem.
Psa 78:67  Han förkastade ock Josefs hydda och utvalde icke Efraims stam.
Psa 78:68  Men han utvalde Juda stam, Sions berg, som han älskade.
Psa 78:69  Och han byggde sin helgedom hög såsom himmelen, fast såsom jorden, som han har grundat för evigt.
Psa 78:70  Och han utvalde sin tjänare David och tog honom ifrån fårhjordens fållor.
Psa 78:71  Ja, ifrån fåren hämtade han honom och satte honom till en herde för Jakob, sitt folk, och för Israel, sin arvedel.
Psa 78:72  Och han var deras herde med redligt hjärta och ledde dem med förståndig hand.
Psa 79:1  En psalm av Asaf. Gud, hedningarna hava fallit in i din arvedel, de hava orenat ditt heliga tempel, de hava gjort Jerusalem till en stenhop.
Psa 79:2  De hava givit dina tjänares kroppar till mat åt himmelens fåglar, dina frommas kött åt markens djur.
Psa 79:3  De hava utgjutit deras blod såsom vatten, runt omkring Jerusalem, och ingen fanns, som begrov dem.
Psa 79:4  Vi hava blivit till smälek för våra grannar, till spott och hån för dem som bo omkring oss.
Psa 79:5  Huru länge, o HERRE, skall du så oavlåtligen vredgas, huru länge skall din nitälskan brinna såsom eld?
Psa 79:6  Utgjut din förtörnelse över hedningarna, som ej känna dig, och över de riken som icke åkalla ditt namn.
Psa 79:7  Ty de hava uppätit Jakob, och hans boning hava de förött.
Psa 79:8  Tänk ej, oss till men, på förfädernas missgärningar, låt din barmhärtighet snarligen komma oss till mötes, ty vi äro i stort elände.
Psa 79:9  Hjälp oss, du vår frälsnings Gud, för ditt namns äras skull; rädda oss och förlåt oss våra synder för ditt namns skull.
Psa 79:10  Varför skulle hedningarna få säga: "Var är nu deras Gud?" Låt det inför våra ögon bliva kunnigt på hedningarna huru du hämnas dina tjänares utgjutna blod.
Psa 79:11  Låt de fångnas klagan komma inför ditt ansikte, låt efter din arms väldighet dödens barn bliva vid liv.
Psa 79:12  Och giv våra grannar sjufalt tillbaka i deras sköte den smädelse varmed de hava smädat dig, Herre.
Psa 79:13  Men vi som äro ditt folk och får i din hjord, vi vilja tacka dig evinnerligen, vi vilja förtälja ditt lov från släkte till släkte.
Psa 80:1  För sångmästaren, efter "Liljor"; ett vittnesbörd; av Asaf; en psalm.
Psa 80:2  Lyssna, du Israels herde, du som leder Josef såsom din hjord; du som tronar på keruberna, träd fram i glans.
Psa 80:3  Låt din makt vakna upp till att gå framför Efraim och Benjamin och Manasse, och kom till vår frälsning.
Psa 80:4  Gud, upprätta oss, och låt ditt ansikte lysa, så att vi varda frälsta.
Psa 80:5  HERRE Gud Sebaot, huru länge skall du vredgas vid ditt folks bön?
Psa 80:6  Du har låtit dem äta tårebröd och givit dem tårar att dricka i fullt mått.
Psa 80:7  Du gör oss till ett trätoämne för våra grannar, och våra fiender bespotta oss.
Psa 80:8  Gud Sebaot, upprätta oss, och låt ditt ansikte lysa, så att vi varda frälsta.
Psa 80:9  Ett vinträd flyttade du från Egypten, du förjagade hedningarna och planterade det.
Psa 80:10  Du röjde rum för det, och det slog rötter och uppfyllde landet.
Psa 80:11  Bergen blevo betäckta av dess skugga och Guds cedrar av dess rankor;
Psa 80:12  det utbredde sina revor ända till havet och sina telningar intill floden.
Psa 80:13  Varför har du då brutit ned dess hägnad, så att alla vägfarande riva till sig därav?
Psa 80:14  Vildsvinet från skogen frossar därpå, och djuren på marken äta därav.
Psa 80:15  Gud Sebaot, vänd åter, skåda ned från himmelen och se härtill, och låt dig vårda om detta vinträd.
Psa 80:16  Skydda trädet som din högra hand har planterat, och den son som du har fostrat åt dig.
Psa 80:17  Det är förbränt av eld och kringhugget; för ditt ansiktes näpst förgås de.
Psa 80:18  Håll din hand över din högra hands man, över den människoson som du har fostrat åt dig.
Psa 80:19  Då skola vi icke vika ifrån dig; behåll oss vid liv, så skola vi åkalla ditt namn.
Psa 80:20  HERRE Gud Sebaot, upprätta oss; låt ditt ansikte lysa, så att vi varda frälsta.
Psa 81:1  För sångmästaren, till Gittít; av Asaf.
Psa 81:2  Höjen glädjerop till Gud, vår starkhet, höjen jubel till Jakobs Gud.
Psa 81:3  Stämmen upp lovsång och låten pukor ljuda, ljuvliga harpor tillsammans med psaltare.
Psa 81:4  Stöten i basun vid nymånaden, vid fullmånen, på vår högtidsdag.
Psa 81:5  Ty detta är en stadga för Israel, en Jakobs Guds rätt.
Psa 81:6  Det bestämde han till ett vittnesbörd i Josef, när han drog ut mot Egyptens land. Jag hör ett tal som är mig nytt:
Psa 81:7  "Jag lyfte bördan från hans skuldra, hans händer blevo fria ifrån lastkorgen.
Psa 81:8  I nöden ropade du, och jag räddade dig; jag svarade dig, höljd i tordön, jag prövade dig vid Meribas vatten. Sela.
Psa 81:9  Hör, mitt folk, och låt mig varna dig; Israel, o att du ville höra mig!
Psa 81:10  Hos dig skall icke finnas någon annan gud, och du skall ej tillbedja någon främmande gud.
Psa 81:11  Jag är HERREN, din Gud, som har fört dig upp ur Egyptens land; låt din mun vitt upp, så att jag får uppfylla den.
Psa 81:12  Men mitt folk ville ej höra min röst, och Israel var mig icke till viljes.
Psa 81:13  Då lät jag dem gå i deras hjärtans hårdhet, det fingo vandra efter sina egna rådslag.
Psa 81:14  O att mitt folk ville höra mig, och att Israel ville vandra på mina vägar!
Psa 81:15  Då skulle jag snart kuva deras fiender och vända min hand mot deras ovänner.
Psa 81:16  De som hata HERREN skulle då visa honom underdånighet, och hans folks tid skulle vara evinnerligen.
Psa 81:17  Och han skulle bespisa det med bästa vete; ja, med honung ur klippan skulle jag mätta dig."
Psa 82:1  En psalm av Asaf. Gud står i gudaförsamlingen, mitt ibland gudarna håller han dom:
Psa 82:2  "Huru länge skolen I döma orätt och vara partiska för de ogudaktiga? Sela.
Psa 82:3  Skaffen den arme och faderlöse rätt, given den betryckte och torftige rättvisa.
Psa 82:4  Befrien den arme och fattige, rädden honom från de ogudaktigas hand.
Psa 82:5  Men de veta intet och hava intet förstånd, de vandra i mörker; jordens alla grundvalar vackla.
Psa 82:6  Jag har väl sagt att I ären gudar och allasammans den Högstes söner;
Psa 82:7  men I måsten dock dö, såsom människor dö, och falla, likaväl som var furste faller."
Psa 82:8  Ja, stå upp, o Gud; håll dom över jorden, ty med arvsrätt råder du över alla folk.
Psa 83:1  En sång, en psalm av Asaf.
Psa 83:2  Gud, var icke så tyst, tig icke och var icke så stilla, o Gud.
Psa 83:3  Ty se, dina fiender larma, och de som hata dig resa upp huvudet.
Psa 83:4  Mot ditt folk förehava de listiga anslag och rådslå mot dem som du beskyddar.
Psa 83:5  De säga: "Kom, låt oss utrota dem, så att de ej mer äro ett folk, och så att ingen mer tänker på Israels namn."
Psa 83:6  Ty endräktigt rådslå dem med varandra, de sluta mot dig ett förbund:
Psa 83:7  Edoms tält och ismaeliterna, Moab och hagariterna,
Psa 83:8  Gebal och Ammon och Amalek, filistéerna tillika med dem som bo i Tyrus;
Psa 83:9  Assur har ock slutit sig till dem, han har lånat sin arm åt Lots barn. Sela.
Psa 83:10  Gör med dem såsom du gjorde med Midjan, såsom med Sisera och Jabin vid Kisons bäck,
Psa 83:11  dem som förgjordes vid En-Dor och blevo till gödning åt marken.
Psa 83:12  Låt det gå deras ädlingar såsom det gick Oreb och Seeb, och alla deras furstar såsom det gick Seba och Salmunna,
Psa 83:13  eftersom de säga: "Guds ängder vilja vi intaga åt oss."
Psa 83:14  Min Gud, låt dem bliva såsom virvlande löv, såsom strå för vinden.
Psa 83:15  Lik en eld som förbränner skog och lik en låga som avsvedjar berg
Psa 83:16  förfölje du dem med ditt oväder, och förskräcke du dem med din storm.
Psa 83:17  Gör deras ansikten fulla med skam, så att de söka ditt namn, o HERRE.
Psa 83:18  Ja, må de komma på skam och förskräckas till evig tid, må de få blygas och förgås.
Psa 83:19  Och må de förnimma att du allena bär namnet "HERREN", den Högste över hela jorden.
Psa 84:1  För sångmästaren, till Gittít; av Koras söner; en psalm.
Psa 84:2  Huru ljuvliga äro icke dina boningar, HERRE Sebaot!
Psa 84:3  Min själ längtar och trängtar efter HERRENS gårdar, min själ och min kropp jubla mot levande Gud.
Psa 84:4  Ty sparven har funnit ett hus och svalan ett bo åt sig, där hon kan lägga sina ungar: dina altaren, HERRE Sebaot, min konung och min Gud.
Psa 84:5  Saliga äro de som bo i ditt hus; de lova dig beständigt. Sela.
Psa 84:6  Saliga äro de människor som i dig hava sin starkhet, de vilkas håg står till dina vägar.
Psa 84:7  När de vandra genom Tåredalen, göra de den rik på källor, och höstregnet höljer den med välsignelser.
Psa 84:8  De gå från kraft till kraft; så träda de fram inför Gud på Sion.
Psa 84:9  HERRE Gud Sebaot, hör min bön, lyssna, du Jakobs Gud. Sela.
Psa 84:10  Gud, vår sköld, ser härtill, och akta på din smordes ansikte.
Psa 84:11  Ty en dag i dina gårdar är bättre än eljest tusen. Jag vill hellre vakta dörren i min Guds hus än dväljas i de ogudaktigas hyddor.
Psa 84:12  Ty HERREN Gud är sol och sköld; HERREN giver nåd och ära; han vägrar icke dem något gott, som vandra i ostrafflighet.
Psa 84:13  HERRE Sebaot, salig är den människa som förtröstar på dig.
Psa 85:1  För sångmästaren; av Koras söner; en psalm.
Psa 85:2  HERRE, du var förr ditt land nådig, du upprättade åter Jakobs hus.
Psa 85:3  Du förlät ditt folks missgärning, du överskylde all dess synd. Sela.
Psa 85:4  Du lät all din förgrymmelse fara och vände dig ifrån din vredes glöd.
Psa 85:5  Så vänd dig nu åter till oss, du vår frälsnings Gud, och upphör med din förtörnelse mot oss.
Psa 85:6  Vill du då vredgas på oss evinnerligen och låta din vrede vara från släkte till släkte?
Psa 85:7  Vill du icke åter giva oss liv, så att ditt folk får glädjas i dig?
Psa 85:8  HERRE, låt oss se din nåd, och giv oss din frälsning.
Psa 85:9  Jag vill höra vad Gud, HERREN, talar: se, han talar frid till sitt folk och till sina fromma; må de blott icke vända åter till dårskap.
Psa 85:10  Ja, hans frälsning är nära dem som frukta honom, och så skall ära bo i vårt land.
Psa 85:11  Godhet och trofasthet skola där mötas, rättfärdighet och frid kyssas;
Psa 85:12  trofasthet skall växa upp ur jorden och rättfärdighet blicka ned från himmelen.
Psa 85:13  HERREN skall giva oss vad gott är, och vårt land skall giva sin gröda.
Psa 85:14  Rättfärdighet skall gå framför honom, den skall ock stadigt följa i hans spår.
Psa 86:1  En bön av David. HERRE, böj till mig ditt öra och svara mig, ty jag är betryckt och fattig.
Psa 86:2  Bevara min själ, ty jag är from; du min Gud, fräls din tjänare, som förtröstar på dig.
Psa 86:3  Var mig nådig, o Herre, ty hela dagen ropar jag till dig.
Psa 86:4  Gläd din tjänares själ, ty till dig, Herre, upplyfter jag min själ.
Psa 86:5  Ty du, o Herre, är god och förlåtande och stor i nåd mot alla som åkalla dig.
Psa 86:6  Lyssna, HERRE, till mitt bedjande, och akta på mina böners ljud.
Psa 86:7  På min nöds dag åkallar jag dig, ty du skall svara mig.
Psa 86:8  Ingen är dig lik bland gudarna, Herre, och intet är såsom dina verk.
Psa 86:9  Hedningarna, som du har gjort, skola alla komma och tillbedja inför dig, Herre, och skola ära ditt namn.
Psa 86:10  Ty du är stor, och du gör stora under; du allena är Gud.
Psa 86:11  Visa mig, HERRE, din väg; jag vill vandra i din sanning. Behåll mitt hjärta vid det ena att jag fruktar ditt namn.
Psa 86:12  Då vill jag tacka dig, Herre, min Gud, av allt mitt hjärta och ära ditt namn evinnerligen;
Psa 86:13  ty din nåd är stor över mig, och du räddar min själ ur dödsrikets djup.
Psa 86:14  Gud, fräcka människor hava rest sig upp mot mig, och våldsverkarnas hop står efter mitt liv; de hava icke dig för ögonen.
Psa 86:15  Men du, Herre, är en barmhärtig och nådig Gud, långmodig och stor i mildhet och trofasthet.
Psa 86:16  Vänd dig till mig och var mig nådig, giv åt din tjänare din makt, och fräls din tjänarinnas son.
Psa 86:17  Gör ett tecken med mig, så att det går mig väl; och må de som hata mig se med blygd att du, o HERRE, hjälper mig och tröstar mig.
Psa 87:1  Av Koras söner; en psalm, en sång. Den stad han har grundat står på de heliga bergen;
Psa 87:2  HERREN älskar Sions portar mest bland alla Jakobs boningar.
Psa 87:3  Härliga ting äro talade om dig, du Guds stad. Sela.
Psa 87:4  "Rahab och Babel skall jag nämna bland mina bekännare; så ock Filisteen och Tyrus och Kus, dessa äro födda där."
Psa 87:5  Ja, om Sion skall det sägas: "Den ene som den andre är född därinne." Och han, den Högste, skall hålla det vid makt.
Psa 87:6  Ja, när HERREN tecknar upp folken, då skall han räkna så: "Dessa äro födda där." Sela.
Psa 87:7  Och under sång och dans skall man säga: "Alla mina källor äro i dig."
Psa 88:1  En sång, en psalm av Koras söner; för sångmästaren, till Mahalat-leannót; en sång av esraiten Heman.
Psa 88:2  HERRE, min frälsnings Gud, dag och natt ropar jag inför dig.
Psa 88:3  Låt min bön komma inför ditt ansikte, böj ditt öra till mitt rop.
Psa 88:4  Ty min själ är mättad med lidanden, och mitt liv har kommit nära dödsriket.
Psa 88:5  Jag är aktad lik dem som hava farit ned i graven, jag är såsom en man utan livskraft.
Psa 88:6  Jag är övergiven bland de döda, lik de slagna som ligga i graven, dem på vilka du icke mer tänker, och som äro avskilda från din hand.
Psa 88:7  Ja, du har sänkt mig ned underst i graven, ned i mörkret, ned i djupet.
Psa 88:8  Den vrede vilar tung på mig, och alla dina böljors svall låter du gå över mig. Sela.
Psa 88:9  Du har drivit mina förtrogna långt bort ifrån mig; du har gjort mig till en styggelse för dem; jag ligger fången och kan icke komma ut.
Psa 88:10  Mitt öga förtvinar av lidande; HERRE, jag åkallar dig dagligen, jag uträcker mina händer till dig.
Psa 88:11  Gör du väl under för de döda, eller kunna skuggorna stå upp och tacka dig? Sela.
Psa 88:12  Förtäljer man i graven om din nåd, i avgrunden om din trofasthet?
Psa 88:13  Känner man i mörkret dina under, och din rättfärdighet i glömskans land?
Psa 88:14  Men jag ropar till dig, HERRE, och bittida kommer min bön dig till mötes.
Psa 88:15  Varför förkastar du, HERRE, min själ, varför döljer du ditt ansikte för mig?
Psa 88:16  Betryckt är jag och döende allt ifrån min ungdom; jag måste bära dina förskräckelser, så att jag är nära att förtvivla.
Psa 88:17  Din vredes lågor gå över mig, dina fasor förgöra mig.
Psa 88:18  De omgiva mig beständigt såsom vatten, de kringränna mig allasammans.
Psa 88:19  Du har drivit vän och frände långt bort ifrån mig; i mina förtrognas ställe har jag nu mörkret.
Psa 89:1  En sång av esraiten Etan.
Psa 89:2  Jag vill sjunga om HERRENS nådegärningar evinnerligen; jag vill låta min mun förkunna din trofasthet, från släkte till släkte.
Psa 89:3  Ja, jag säger: För evig tid skall nåd byggas upp; i himmelen, där befäster du din trofasthet.
Psa 89:4  "Jag har slutit ett förbund med min utvalde, med ed har jag lovat min tjänare David:
Psa 89:5  'Jag skall befästa din säd för evig tid och bygga din tron från släkte till släkte.'" Sela.
Psa 89:6  Av himlarna prisas dina under, o HERRE, och i de heligas församling din trofasthet.
Psa 89:7  Ty vilken i skyn kan liknas vid HERREN, vilken bland Guds söner kan aktas lik HERREN?
Psa 89:8  Ja, Gud är mycket förskräcklig i de heligas råd och fruktansvärd utöver alla som äro omkring honom.
Psa 89:9  HERRE, härskarornas Gud, vem är dig lik? Stark är HERREN; och din trofasthet är runt omkring dig.
Psa 89:10  Du är den som råder över havets uppror; när dess böljor resa sig, stillar du dem.
Psa 89:11  Du krossade Rahab, så att han låg lik en slagen; med din mäktiga arm förströdde du dina fiender.
Psa 89:12  Din är himmelen, din är ock jorden; du har grundat jordens krets med allt vad därpå är.
Psa 89:13  Norr och söder, dem har du skapat; Tabor och Hermon jubla i ditt namn.
Psa 89:14  Du har en arm med hjältekraft, mäktig är din hand, hög är din högra hand.
Psa 89:15  Rättfärdighet och rätt äro din trons fäste, nåd och sanning stå inför ditt ansikte.
Psa 89:16  Saligt är det folk som vet vad jubel är, de som vandra, o HERRE, i ditt ansiktes ljus.
Psa 89:17  I ditt namn fröjda de sig alltid, och genom din rättfärdighet upphöjas de.
Psa 89:18  Ty du är deras starkhet och prydnad, och genom din nåd upphöjer du vårt horn.
Psa 89:19  Ty han som är vår sköld tillhör HERREN, vår konung tillhör Israels Helige.
Psa 89:20  På den tiden talade du i en syn till dina fromma och sade: "Jag har lagt hjälp i en hjältes hans, jag har upphöjt en yngling ur folket.
Psa 89:21  Jag har funnit min tjänare David och smort honom med min helig olja.
Psa 89:22  Min hand skall stadigt vara med honom, och min arm skall styrka honom.
Psa 89:23  Ingen fiende skall oförtänkt komma över honom, och ingen orättfärdig skall förtrycka honom;
Psa 89:24  nej, jag skall krossa hans ovänner framför honom, och jag skall hemsöka dem som hata honom.
Psa 89:25  Min trofasthet och min nåd skola vara med honom, och i mitt namn skall hans horn varda upphöjt.
Psa 89:26  Jag skall lägga havet under hans hand och strömmarna under hans högra hand.
Psa 89:27  Han skall kalla mig så: 'Du min fader, min Gud och min frälsnings klippa.'
Psa 89:28  Ja, jag skall göra honom till den förstfödde, till den högste bland konungarna på jorden.
Psa 89:29  Jag skall bevara min nåd åt honom evinnerligen, och mitt förbund med honom skall förbliva fast.
Psa 89:30  Jag skall låta hans säd bestå till evig tid, och hans tron, så länge himmelen varar.
Psa 89:31  Om hans barn övergiva min lag och icke vandra efter mina rätter,
Psa 89:32  om de bryta mot mina stadgar och icke hålla mina bud,
Psa 89:33  då skall jag väl hemsöka deras överträdelse med ris och deras missgärning med plågor,
Psa 89:34  men min nåd skall jag ej taga ifrån honom, och jag skall icke svika i trofasthet.
Psa 89:35  Jag skall icke bryta mitt förbund, och vad mina läppar hava talat skall jag ej förändra.
Psa 89:36  En gång har jag svurit det vid min helighet, och mitt löfte till David skall jag icke bryta.
Psa 89:37  Hans säd skall förbliva evinnerligen och hans tron inför mig så länge som solen;
Psa 89:38  såsom månen skall den bestå evinnerligen. Och trofast är vittnet i skyn." Sela.
Psa 89:39  Men nu har du förkastat och förskjutit din smorde och handlat i vrede mot honom.
Psa 89:40  Du har upplöst förbundet med din tjänare, du har oskärat hans krona och kastat den ned till jorden.
Psa 89:41  Du har brutit ned alla hans murar, du har gjort hans fästen till spillror.
Psa 89:42  Alla som gå vägen fram plundra honom, han har blivit till smälek för sina grannar.
Psa 89:43  Du har upphöjt hans ovänners högra hand och berett alla hans fiender glädje.
Psa 89:44  Ja, du har låtit hans svärdsegg vika tillbaka och icke hållit honom uppe i striden.
Psa 89:45  Du har gjort slut på hans glans och slagit hans tron till jorden.
Psa 89:46  Du har förkortat hans ungdoms dagar, du har höljt honom med skam. Sela.
Psa 89:47  Huru länge, o HERRE, skall du så alldeles fördölja dig? Huru länge skall din vrede brinna såsom eld?
Psa 89:48  Tänk på huru kort mitt liv varar, och huru förgängliga du har skapat alla människors barn.
Psa 89:49  Ty vilken är den man som får leva och undgår att se döden? Vem räddar din själ från dödsrikets våld? Sela.
Psa 89:50  Herre, var äro din forna nådegärningar, vad du lovade David med ed i din trofasthet.
Psa 89:51  Tänk, Herre, på dina tjänares smälek, på vad jag måste fördraga av alla de många folken;
Psa 89:52  tänk på huru dina fiender smäda, o HERRE, huru de smäda din smordes fotspår.
Psa 89:53  Lovad vare HERREN evinnerligen! Amen, Amen. Guds evighet och människans förgänglighet.
Psa 90:1  En bön av gudsmannen Mose. Herre, du har varit vår tillflykt från släkte till släkte.
Psa 90:2  Förrän bergen blevo till och du frambragte jorden och världen, ja, från evighet till evighet är du, o Gud.
Psa 90:3  Du låter människorna vända åter till stoft, du säger: "Vänden åter, I människors barn."
Psa 90:4  Ty tusen år äro i dina ögon såsom den dag som förgick i går; ja, de äro såsom en nattväkt.
Psa 90:5  Du sköljer dem bort; de äro såsom en sömn. Om morgonen likna de gräset som frodas;
Psa 90:6  det blomstrar upp och frodas om morgonen, men om aftonen torkar det bort och förvissnar.
Psa 90:7  Ty vi förgås genom din vrede, och genom din förtörnelse ryckas vi plötsligt bort.
Psa 90:8  Du ställer våra missgärningar inför dig, våra förborgade synder i ditt ansiktes ljus.
Psa 90:9  Ja, alla våra dagar försvinna genom din förgrymmelse, vi lykta våra år såsom en suck.
Psa 90:10  Vårt liv varar sjuttio år eller åttio år, om det bliver långt; och när det är som bäst, är det möda och fåfänglighet, ty det går snart förbi, likasom flöge vi bort.
Psa 90:11  Vem besinnar din vredes makt och din förgrymmelse, så att han fruktar dig?
Psa 90:12  Lär oss betänka huru få våra dagar äro, för att vi må undfå visa hjärtan.
Psa 90:13  HERRE, vänd åter. Huru länge dröjer du? Förbarma dig över dina tjänare.
Psa 90:14  Mätta oss med din nåd, när morgonen gryr, så att vi få jubla och vara glada i alla våra livsdagar.
Psa 90:15  Giv oss glädje så många dagar som du har plågat oss, så många år som vi hava lidit olycka.
Psa 90:16  Låt dina gärningar uppenbaras för dina tjänare och din härlighet över deras barn.
Psa 90:17  Och HERRENS, vår Guds, ljuvlighet komme över oss. Må du främja för oss våra händers verk; ja, våra händers verk främje du.
Psa 91:1  Den som sitter under den Högstes beskärm och vilar under den Allsmäktiges skugga,
Psa 91:2  han säger: "I HERREN har jag min tillflykt och min borg, min Gud, på vilken jag förtröstar."
Psa 91:3  Ja, han skall rädda dig ifrån fågelfängarens snara och ifrån pesten, som fördärvar.
Psa 91:4  Med sina fjädrar skall han betäcka dig, och under hans vingar skall du finna tillflykt; hans trofasthet är sköld och skärm.
Psa 91:5  Du skall icke behöva frukta nattens fasor, icke pilen, som flyger om dagen,
Psa 91:6  icke pesten, som går fram i mörkret, eller farsoten, som ödelägger vid middagens ljus.
Psa 91:7  Om ock tusen falla vid din sida, ja, tio tusen vid din högra sida, så skall det dock icke drabba dig.
Psa 91:8  Dina ögon skola blott skåda därpå med lust, och du skall se de ogudaktigas lön.
Psa 91:9  Ty du har sagt: "Du, HERRE, är mitt skygd", och du har gjort den Högste till din tillflykt.
Psa 91:10  Ingen olycka skall vederfaras dig, och ingen plåga skall nalkas din hydda.
Psa 91:11  Ty han skall giva sina änglar befallning om dig, att de skola bevara dig på alla dina vägar.
Psa 91:12  De skola bära dig på händerna, så att du icke stöter din fot mot någon sten.
Psa 91:13  Över lejon och huggormar skall du gå fram, du skall trampa ned unga lejon och drakar.
Psa 91:14  "Han håller sig intill mig, därför skall jag befria honom; jag skall beskydda honom, därför att han känner mitt namn.
Psa 91:15  Han åkallar mig, och jag skall svara honom; jag är med honom i nöden, jag skall rädda honom och låta honom komma till ära.
Psa 91:16  Jag skall mätta honom med långt liv och låta honom se min frälsning."
Psa 92:1  En psalm, en sång för sabbatsdagen.
Psa 92:2  Det är gott att tacka HERREN och att lovsjunga ditt namn, du den Högste,
Psa 92:3  att om morgonen förkunna din nåd, och när natten har kommit din trofasthet,
Psa 92:4  med tiosträngat instrument och psaltare, med spel på harpa.
Psa 92:5  Ty du gläder mig, HERRE, med dina gärningar; jag vill jubla över dina händers verk.
Psa 92:6  Huru stora äro icke dina verk, o HERRE! Ja, övermåttan djupa äro dina tankar.
Psa 92:7  En oförnuftig man besinnar det ej, och en dåre förstår icke sådant.
Psa 92:8  Om ock de ogudaktiga grönska såsom gräs och ogärningsmännen blomstra allasammans, så sker det till fördärv för evig tid.
Psa 92:9  Men du, HERRE, är hög evinnerligen.
Psa 92:10  Ty se, dina fiender, HERRE, se, dina fiender förgås, alla ogärningsmännen bliva förströdda.
Psa 92:11  Men mitt horn gör du högt såsom vildoxens; jag varder övergjuten med frisk olja.
Psa 92:12  Och med lust får mitt öga skåda på mina förföljare och mina öron höra om de onda som resa sig upp mot mig.
Psa 92:13  Den rättfärdige grönskar såsom ett palmträd, såsom en ceder på Libanon växer han till.
Psa 92:14  Ja, sådana äro planterade i HERRENS hus; de grönska i vår Guds gårdar.
Psa 92:15  Ännu när de bliva gamla, skjuta de skott, de frodas och grönska;
Psa 92:16  så för att de skola förkunna att HERREN är rättfärdig, min klippa, han i vilken orätt icke finnes.
Psa 93:1  HERREN är min konung! Han har klätt sig i härlighet. HERREN har klätt sig, omgjordat sig med makt; därför står jordkretsen fast och vacklar icke.
Psa 93:2  Din tron står fast ifrån fordom tid, du är från evighet.
Psa 93:3  HERRE, strömmarna hava upphävt, strömmarna hava upphävt sin röst, ja, strömmarna upphäva sitt dån.
Psa 93:4  Men väldig är HERREN i höjden, mer än bruset av stora vatten, väldiga vatten, havets bränningar.
Psa 93:5  Dina vittnesbörd äro fasta alltigenom; helighet höves ditt hus, HERRE, evinnerligen.
Psa 94:1  Du hämndens Gud, o HERRE, du hämndens Gud, träd fram i glans.
Psa 94:2  Res dig, du jordens domare, vedergäll de högmodiga vad de hava gjort.
Psa 94:3  Huru länge skola de ogudaktiga, o HERRE, huru länge skola de ogudaktiga triumfera?
Psa 94:4  Deras mun flödar över av fräckt tal; de förhäva sig, alla ogärningsmännen.
Psa 94:5  Ditt folk, o HERRE, krossa de, och din arvedel förtrycka de.
Psa 94:6  Änkor och främlingar dräpa de, och faderlösa mörda de.
Psa 94:7  Och de säga: "HERREN ser det icke, Jakobs Gud märker det icke."
Psa 94:8  Märken själva, I oförnuftiga bland folket; I dårar, när kommen I till förstånd?
Psa 94:9  Den som har planterat örat, skulle han icke höra? Den som har danat ögat, skulle han icke se?
Psa 94:10  Den som håller hedningarna i tukt, skulle han icke straffa, han som lär människorna förstånd?
Psa 94:11  HERREN känner människornas tankar, han vet att de själva äro fåfänglighet.
Psa 94:12  Säll är den man som du, HERRE, undervisar, och som du lär genom din lag,
Psa 94:13  för att skaffa honom ro för olyckans dagar, till dess de ogudaktigas grav varder grävd.
Psa 94:14  Ty HERREN förskjuter icke sitt folk, och sin arvedel övergiver han icke.
Psa 94:15  Nej, rättfärdighet skall åter gälla i rätten, och alla rättsinniga skola hålla sig därtill.
Psa 94:16  Vem står upp till att försvara mig mot de onda, vem bistår mig mot ogärningsmännen?
Psa 94:17  Om HERREN icke vore min hjälp, så bodde min själ snart i det tysta.
Psa 94:18  När jag tänkte: "Min fot vacklar", då stödde mig din når, o HERRE:
Psa 94:19  När jag hade mycket bekymmer i mitt hjärta, då gladde din tröst min själ.
Psa 94:20  Kan fördärvets domarsäte hava gemenskap med dig, det säte där man över våld i lagens namn,
Psa 94:21  där de tränga den rättfärdiges själ och fördöma oskyldigt blod?
Psa 94:22  Men HERREN bliver för mig en borg, min Gud bliver min tillflykts klippa.
Psa 94:23  Och han låter deras fördärv vända tillbaka över dem och förgör dem för deras ondskas skull. Ja, HERREN, vår Gud, förgör dem.
Psa 95:1  Kommen, låtom oss höja glädjerop till HERREN, jubel till vår frälsnings klippa.
Psa 95:2  Låtom oss träda fram för hans ansikte med tacksägelse och höja jubel till honom med lovsånger.
Psa 95:3  Ty HERREN är en stor Gud, en stor konung över alla gudar.
Psa 95:4  Han har jordens djup i sin hand, och bergens höjder äro hans;
Psa 95:5  hans är havet, ty han har gjort det, och hans händer hava danat det torra.
Psa 95:6  Kommen, låtom oss tillbedja och nedfalla, låtom oss knäböja för HERREN, vår skapare.
Psa 95:7  Ty han är vår Gud, och vi äro det folk som han har till sin hjord, vi äro får som stå under hans vård.
Psa 95:8  O att I villen i dag höra hans röst! Förhärden icke edra hjärtan såsom i Meriba, såsom på Massas dag i öknen,
Psa 95:9  där edra fäder frestade mig, där de prövade mig, fastän de hade sett mina verk.
Psa 95:10  I fyrtio år var det släktet mig till leda, och jag sade: "De äro ett folk som far vilse med sitt hjärta, och de vilja icke veta av mina vägar."
Psa 95:11  Så svor jag då i min vrede: "De skola icke komma in i min vila."
Psa 96:1  Sjungen till HERRENS ära en ny sång, sjungen till HERRENS ära, alla länder.
Psa 96:2  Sjungen till HERRENS ära, loven hans namn. Båden glädje var dag, förkunnen hans frälsning.
Psa 96:3  Förtäljen bland hedningarna hans ära, bland alla folk hans under.
Psa 96:4  Ty stor är HERREN och högt lovad, fruktansvärd är han mer än alla gudar.
Psa 96:5  Ty folkens alla gudar äro avgudar, men HERREN är den som har gjort himmelen.
Psa 96:6  Majestät och härlighet äro inför hans ansikte, makt och glans i hans helgedom.
Psa 96:7  Given åt HERREN, I folkens släkter, given åt HERREN ära och makt;
Psa 96:8  given åt HERREN hans namns ära, bären fram skänker, och kommen i hans gårdar.
Psa 96:9  Tillbedjen HERREN i helig skrud, bäven för hans ansikte, alla länder.
Psa 96:10  Sägen bland hedningarna: "HERREN är nu konung! Därför står jordkretsen fast och vacklar icke; han dömer folken med rättvisa."
Psa 96:11  Himmelen vare glad, och jorden fröjde sig; havet bruse och allt vad däri är.
Psa 96:12  Marken glädje sig och allt som är därpå, ja, då juble alla skogens träd.
Psa 96:13  inför HERREN, ty han kommer, ty han kommer för att döma jorden. Han skall döma jordens krets med rättfärdighet och folken med sin trofasthet.
Psa 97:1  HERREN är nu konung! Därför fröjde sig jorden; havsländerna glädje sig, så många som de äro.
Psa 97:2  Moln och töcken omgiva honom, rättfärdighet och rätt äro hans trons fäste.
Psa 97:3  Eld går framför honom och förbränner hans ovänner runt omkring.
Psa 97:4  Hans ljungeldar lysa upp jordens krets; jorden ser det och bävar.
Psa 97:5  Bergen smälta såsom vax för HERREN, för hela jordens Herre.
Psa 97:6  Himlarna förkunna hans rättfärdighet, och alla folk se hans ära.
Psa 97:7  Alla de skola komma på skam, som dyrka beläten, de som berömma sig av avgudar. Alla gudar skola tillbedja honom.
Psa 97:8  Sion hör det och gläder sig, och Juda döttrar fröjda sig för dina domars skull, HERRE.
Psa 97:9  Ty du, HERRE, är den Högste över hela jorden; du är högt upphöjd över alla gudar.
Psa 97:10  I som älsken HERREN, haten det onda. Han bevarar sina frommas själar, ur de ogudaktigas hand räddar han dem.
Psa 97:11  Ljus är utsått för den rättfärdige och glädje för de rättsinniga.
Psa 97:12  Glädjens, I rättfärdige, i HERREN, och prisen hans heliga namn.
Psa 98:1  En psalm. Sjungen till HERREN ära en ny sång, ty han har gjort under. Han har vunnit seger med sin högra hand och med sin väldiga arm.
Psa 98:2  HERREN har låtit sin frälsning bliva kunnig, han har uppenbarat sin rättfärdighet för hedningarnas ögon.
Psa 98:3  Han har tänkt på sin nåd och trofasthet mot Israels hus; alla jordens ändar hava sett huru vår Gud frälsar.
Psa 98:4  Höjen jubel till HERREN, alla länder; bristen ut i glädjerop och lovsjungen.
Psa 98:5  Lovsjungen HERREN med harpa, med harpa och med lovsångs ljud.
Psa 98:6  Höjen jubel med trumpeter och med basuners ljud inför HERREN, konungen.
Psa 98:7  Havet bruse och allt vad däri är, jordens krets och de som bo därpå.
Psa 98:8  Strömmarna klappe i händerna, bergen juble med varandra,
Psa 98:9  inför HERREN, ty han kommer för att döma jorden. Han skall döma jordens krets med rättfärdighet och folken med rättvisa.
Psa 99:1  HERREN är nu konung! Därför darra folken. Han som tronar på keruberna! Därför skälver jorden.
Psa 99:2  HERREN är stor i Sion, och upphöjd är han över alla folk.
Psa 99:3  Därför prisar man ditt namn, det stora och fruktansvärda. Helig är han.
Psa 99:4  Och konungen i sin makt älskar vad rätt är. Ja, du håller rättvisa vid makt, rätt och rättfärdighet övar du i Jakob.
Psa 99:5  Upphöjen HERREN, vår Gud, och tillbedjen vid hans fotapall. Helig är han.
Psa 99:6  Mose och Aron voro bland hans präster, och Samuel bland dem som åkallade hans namn; de ropade till HERREN, och han svarade dem.
Psa 99:7  I molnstoden talade han då till dem; de höllo hans vittnesbörd och den lag som han gav dem.
Psa 99:8  Ja, HERRE, vår Gud, du svarade dem; du var mot dem en förlåtande Gud - och en hämnare över deras gärningar.
Psa 99:9  Upphöjen HERREN, vår Gud, och tillbedjen inför hans heliga berg. Ty helig är HERREN, vår Gud.
Psa 100:1  En tacksägelsepsalm. Höjen jubel till HERREN, alla länder.
Psa 100:2  Tjänen HERREN med glädje, kommen inför hans ansikte med fröjderop.
Psa 100:3  Förnimmen att HERREN är Gud. Han har gjort oss, och icke vi själva, till sitt folk och till får i sin hjord.
Psa 100:4  Gån in i hans portar med tacksägelse, i hans gårdar med lov; tacken honom, loven hans namn.
Psa 100:5  Ty HERREN är god, hans nåd varar evinnerligen och hans trofasthet från släkte till släkte.
Psa 101:1  Av David; en psalm. Om nåd och rätt vill jag sjunga, dig, HERRE, lovsäga.
Psa 101:2  Jag vill akta på ostrafflighetens väg - när kommer du till mig? Jag vill föra en ostrafflig vandel, där jag bor i mitt hus.
Psa 101:3  Jag vänder mitt öga ej till det som fördärvligt är. Att öva orättfärdighet hatar jag; sådant skall ej låda vid mig.
Psa 101:4  Ett vrångt hjärta vare fjärran ifrån mig; vad ont är vill jag ej veta av.
Psa 101:5  Den som i hemlighet förtalar sin nästa, honom vill jag förgöra; den som har stolta ögon och högmodigt hjärta, honom lider jag icke.
Psa 101:6  Mina ögon se efter de trogna i landet, för att de må bo hos mig; den som vandrar på ostrafflighetens väg, han får vara min tjänare.
Psa 101:7  Den får icke bo i mitt hus, som övar svek; den som talar lögn skall ej bestå inför mina ögon.
Psa 101:8  Morgon efter morgon skall jag förgöra alla ogudaktiga i landet och utrota alla ogärningsmän ur HERRENS stad.
Psa 102:1  Bön av en betryckt, när han försmäktar och utgjuter sitt bekymmer inför HERREN.
Psa 102:2  HERRE, hör min bön, och låt mitt rop komma inför dig.
Psa 102:3  Dölj icke ditt ansikte för mig, när jag är i nöd. Böj ditt öra till mig; när jag ropar, så skynda att svara mig.
Psa 102:4  Ty mina dagar hava försvunnit såsom rök, benen i min kropp äro förtorkade såsom av eld.
Psa 102:5  Mitt hjärta är förbränt såsom gräs och förvissnat; ty jag förgäter att äta mitt bröd.
Psa 102:6  För min högljudda suckans skull tränga benen i min kropp ut till huden.
Psa 102:7  Jag är lik en pelikan i öknen, jag är såsom en uggla bland ruiner.
Psa 102:8  Jag får ingen sömn och har blivit lik en ensam fågel på taket.
Psa 102:9  Hela dagen smäda mig mina fiender; de som rasa mot mig förbanna med mitt namn.
Psa 102:10  Ty jag äter aska såsom bröd och blandar min dryck med gråt,
Psa 102:11  för din vredes och förtörnelses skull, därför att du har gripit mig och kastat mig bort.
Psa 102:12  Mina dagar äro såsom skuggan, när den förlänges, och jag själv förvissnar såsom gräs.
Psa 102:13  Men du, o HERRE, tronar evinnerligen, och din åminnelse varar från släkte till släkte.
Psa 102:14  Du skall stå upp och förbarma dig över Sion; se, det är tid att du bevisar det nåd; ja, stunden har kommit.
Psa 102:15  Ty dina tjänare hava dess stenar kära och ömka sig över dess grus.
Psa 102:16  Då skola hedningarna frukta HERRENS namn och alla jordens konungar din härlighet,
Psa 102:17  när en gång HERREN har byggt upp Sion och uppenbarat sig i sin härlighet;
Psa 102:18  när han har vänt sig till de utblottades bön och upphört att förakta deras bön.
Psa 102:19  Det skall tecknas upp för ett kommande släkte, och det folk som varder skapat skall lova HERREN,
Psa 102:20  att han har blickat ned från sin heliga höjd, att HERREN har skådat från himmelen ned till jorden,
Psa 102:21  för att höra den fångnes klagan, för att befria dödens barn,
Psa 102:22  på det att man i Sion må förkunna HERRENS namn och hans lov i Jerusalem,
Psa 102:23  när alla folk församlas, och alla riken, för att tjäna HERREN.
Psa 102:24  Han har på vägen nedböjt min kraft, han har förkortat mina dagar.
Psa 102:25  Jag säger: Min Gud, tag mig icke bort i mina halva dagar, du vilkens år vara från släkte till släkte.
Psa 102:26  I urtiden lade du jordens grund, och himlarna äro dina händer verk:
Psa 102:27  de skola förgås, men du förbliver, de skola alla nötas ut såsom en klädnad; du skall förvanda dem såsom man byter om sin dräkt, och de fara hän.
Psa 102:28  Men du är densamme, och dina år skola icke hava någon ände.
Psa 102:29  Dina tjänares barn skola få bo i landet, och deras avkomma skall bestå inför dig.
Psa 103:1  Av David. Lova HERREN, min själ, och allt det i mig är hans heliga namn.
Psa 103:2  Lova HERREN, min själ, och förgät icke vad gott han har gjort,
Psa 103:3  han som förlåter dig alla dina missgärningar och helar alla dina brister,
Psa 103:4  han som förlossar ditt liv från graven och kröner dig med nåd och barmhärtighet,
Psa 103:5  han som mättar ditt begär med sitt goda, så att du bliver ung på nytt såsom en örn.
Psa 103:6  HERREN gör rättfärdighetens verk och skaffar rätt åt alla förtryckta.
Psa 103:7  Han lät Mose se sina vägar, Israels barn sina gärningar.
Psa 103:8  Barmhärtig och nådig är HERREN, långmodig och stor i mildhet.
Psa 103:9  Han går icke ständigt till rätta och behåller ej vrede evinnerligen.
Psa 103:10  Han handlar icke med oss efter våra synder och vedergäller oss icke efter våra missgärningar.
Psa 103:11  Ty så hög som himmelen är över jorden, så väldig är hans nåd över dem som frukta honom.
Psa 103:12  Så långt som öster är från väster låter han våra överträdelser vara från oss.
Psa 103:13  Såsom en fader förbarmar sig över barnen, så förbarmar sig HERREN över dem som frukta honom.
Psa 103:14  Ty han vet vad för ett verk vi äro, han tänker därpå att vi äro stoft.
Psa 103:15  En människas dagar äro såsom gräset, hon blomstrar såsom ett blomster på marken.
Psa 103:16  När vinden går däröver, då är det icke mer, och dess plats vet icke mer därav.
Psa 103:17  Men HERRENS nåd varar från evighet till evighet över dem som frukta honom, och hans rättfärdighet intill barnbarn,
Psa 103:18  när man håller hans förbund och tänker på hans befallningar och gör efter dem.
Psa 103:19  HERREN har ställt sin tron i himmelen, och hans konungavälde omfattar allt.
Psa 103:20  Loven HERREN, I hans änglar, I starke hjältar, som uträtten hans befallning, så snart I hören ljudet av hans befallning.
Psa 103:21  Loven HERREN, I alla hans härskaror, I hans tjänare, som uträtten hans vilja.
Psa 103:22  Loven HERREN, I alla hans verk, varhelst hans herradöme är. Min själ, lova HERREN.
Psa 104:1  Lova HERREN, min själ. HERRE, min Gud, du är hög och stor, i majestät och härlighet är du klädd.
Psa 104:2  Du höljer dig i ljus såsom i en mantel, du spänner ut himmelen såsom ett tält;
Psa 104:3  du timrar på vattnen dina salar, molnen gör du till din vagn, och du far fram på vindens vingar.
Psa 104:4  Du gör vindar till dina sändebud, eldslågor till dina tjänare.
Psa 104:5  Du grundade jorden på hennes fästen, så att hon icke vacklar till evig tid.
Psa 104:6  Med djupet betäckte du henne såsom med en klädnad; uppöver bergen stodo vattnen.
Psa 104:7  Men för din näpst flydde de; för ljudet av ditt dunder hastade de undan.
Psa 104:8  Berg höjde sig, och dalar sänkte sig, på den plats som du hade bestämt för dem.
Psa 104:9  En gräns satte du, som vattnen ej fingo överskrida, så att de icke åter skulle betäcka jorden.
Psa 104:10  Du lät källor flyta fram i dalarna, mellan bergen togo de sin väg.
Psa 104:11  De vattna alla markens djur, vildåsnorna släcka i dem sin törst.
Psa 104:12  Vid dem bo himmelens fåglar, från trädens grenar höja de sin röst.
Psa 104:13  Du vattnar bergen från dina salar, jorden mättas av den frukt du skapar.
Psa 104:14  Du låter gräs skjuta upp för djuren och örter till människans tjänst. Så framalstrar du bröd ur jorden
Psa 104:15  och vin, som gläder människans hjärta; så gör du hennes ansikte glänsande av olja, och brödet styrker människans hjärta.
Psa 104:16  HERRENS träd varda ock mättade, Libanons cedrar, som han har planterat;
Psa 104:17  fåglarna bygga där sina nästen, hägern gör sitt bo i cypresserna.
Psa 104:18  Stenbockarna hava fått de höga bergen, klyftorna är klippdassarnas tillflykt.
Psa 104:19  Du gjorde månen till att bestämma tiderna; solen vet stunden då den skall gå ned.
Psa 104:20  Du sänder mörker, och det bliver natt; då komma alla skogens djur i rörelse,
Psa 104:21  de unga lejonen ryta efter rov och begära sin föda av Gud.
Psa 104:22  Solen går upp; då draga de sig tillbaka och lägga sig ned i sina kulor.
Psa 104:23  Människan går då ut till sin gärning och till sitt arbete intill aftonen.
Psa 104:24  Huru mångfaldiga äro icke dina verk, o HERRE! Med vishet har du gjort dem alla. Jorden är full av vad du har skapat.
Psa 104:25  Se ock havet, det stora ock vida: ett tallöst vimmel rör sig däri, djur både stora och små.
Psa 104:26  Där gå skeppen sin väg fram, Leviatan, som du har skapat att leka däri.
Psa 104:27  Alla vänta de efter dig, att du skall giva dem deras mat i rätt tid.
Psa 104:28  Du giver dem, då samla de in; du upplåter din hand, då varda de mättade med goda håvor.
Psa 104:29  Du fördöljer ditt ansikte, då förskräckas de; du tager bort deras ande, då förgås de och vända åter till sitt stoft igen.
Psa 104:30  Du sänder ut din ande, då varda de skapade, och du förnyar jordens anlete.
Psa 104:31  HERRENS ära förblive evinnerligen; må HERREN glädja sig över sina verk,
Psa 104:32  han som skådar på jorden, och hon bävar, han som rör vid bergen, och de ryka.
Psa 104:33  Jag vill sjunga till HERRENS ära, så länge jag lever; jag vill lovsjunga min Gud, så länge jag är till.
Psa 104:34  Mitt tal behage honom väl; må jag själv få glädja mig i HERREN.
Psa 104:35  Men må syndare försvinna ifrån jorden och inga ogudaktiga mer vara till. Lova HERREN, min själ Halleluja!
Psa 105:1  Tacken HERREN, åkallen hans namn, gören hans gärningar kunniga bland folken.
Psa 105:2  Sjungen till hans ära, lovsägen honom, talen om alla hans under.
Psa 105:3  Berömmen eder av hans heliga namn; glädje sig av hjärtat de som söka HERREN.
Psa 105:4  Frågen efter HERREN och hans makt, söken hans ansikte beständigt.
Psa 105:5  Tänken på de underbara verk som han har gjort, på hans under och hans muns domar,
Psa 105:6  I Abrahams, hans tjänares, säd, I Jakobs barn, hans utvalda.
Psa 105:7  Han är HERREN, vår Gud; över hela jorden gå hans domar.
Psa 105:8  Han tänker evinnerligen på sitt förbund, intill tusen släkten på vad han har stadgat,
Psa 105:9  på det förbund han slöt med Abraham och på sin ed till Isak.
Psa 105:10  Han fastställde det för Jakob till en stadga, för Israel till ett evigt förbund;
Psa 105:11  han sade: "Åt dig vill jag giva Kanaans land, det skall bliva eder arvedels lott."
Psa 105:12  Då voro de ännu en liten hop, de voro ringa och främlingar därinne.
Psa 105:13  Och de vandrade åstad ifrån folk till folk, ifrån ett rike bort till ett annat.
Psa 105:14  Han tillstadde ingen att göra dem skada, han straffade konungar för deras skull:
Psa 105:15  "Kommen icke vid mina smorda, och gören ej mina profeter något ont."
Psa 105:16  Och när han bjöd hungersnöd komma över landet och fördärvade allt deras livsuppehälle,
Psa 105:17  då sände han åstad en man framför dem: Josef blev såld till träl.
Psa 105:18  Man slog hans fötter i bojor, i järn fick han ligga fjättrad,
Psa 105:19  till den tid då hans ord uppfylldes, då HERRENS tal bevisade hans oskuld.
Psa 105:20  Då sände konungen och lät släppa honom lös, folkens behärskare gav honom fri.
Psa 105:21  Han satte honom till herre över sitt hus, till att råda över all hans egendom;
Psa 105:22  han skulle binda hans furstar efter sin vilja och lära hans äldste vishet.
Psa 105:23  Och Israel kom till Egypten, Jakob blev en gäst i Hams land.
Psa 105:24  Och HERREN gjorde sitt folk mycket fruktsamt och mäktigare än dess ovänner voro,
Psa 105:25  de vilkas hjärtan han vände till att hata hans folk, till att lägga onda råd mot hans tjänare.
Psa 105:26  Han sände Mose, sin tjänare, och Aron, som han hade utvalt.
Psa 105:27  De gjorde hans tecken ibland dem och under i Hams land.
Psa 105:28  Han sände mörker och lät allt bliva mörkt; och de stodo icke emot hans ord.
Psa 105:29  Han förvandlade deras vatten till blod och lät så deras fiskar dö.
Psa 105:30  Deras land kom att vimla av paddor, ända in i deras konungars kamrar.
Psa 105:31  Han bjöd, och flugsvärmar kommo, mygg i hela deras land.
Psa 105:32  Han gav dem hagel för regn, eldslågor sände han i deras land.
Psa 105:33  Och han slog deras vinträd och fikonträd och bröt sönder träden i deras land.
Psa 105:34  Han bjöd, och gräshoppor kommo, och gräsmaskar i tallös mängd.
Psa 105:35  De åto upp alla örter i deras land, de åto upp frukten på deras mark.
Psa 105:36  Och han slog allt förstfött i deras land, förstlingen av all deras kraft.
Psa 105:37  Så förde han dem ut, med silver och guld, och i hans stammar var ingen som stapplade.
Psa 105:38  Egyptierna gladde sig, när de drogo ut; ty förskräckelse för Israel hade fallit över dem.
Psa 105:39  Han bredde ut ett moln till skygd, och en eld för att lysa om natten.
Psa 105:40  De begärde, då lät han vaktlar komma, och med bröd från himmelen mättade han dem.
Psa 105:41  Han öppnade klippan, och vatten flödade; det gick genom öknen såsom en ström.
Psa 105:42  Ty han tänkte på sitt heliga ord, på sin tjänare Abraham.
Psa 105:43  Så förde han ut sitt folk med fröjd, med jubel dem som han hade utvalt.
Psa 105:44  Han gav åt dem hedningarnas länder, och folkens förvärv fingo de till besittning,
Psa 105:45  för att de skulle hålla hans stadgar och taga hans lagar i akt. Halleluja!
Psa 106:1  Halleluja! Tacken HERREN, ty han är god, ty hans nåd varar evinnerligen.
Psa 106:2  Vem kan uttala HERRENS väldiga gärningar och förkunna allt hans lov?
Psa 106:3  Saliga äro de som akta på vad rätt är, de som alltid öva rättfärdighet.
Psa 106:4  Tänk på mig, HERRE, efter din nåd mot ditt folk, besök mig med din frälsning,
Psa 106:5  så att jag med lust får se dina utvaldas lycka, glädja mig med ditt folks glädje, berömma mig med din arvedel.
Psa 106:6  Vi hava syndat likasom våra fäder, vi hava gjort illa, vi hava varit ogudaktiga.
Psa 106:7  Våra fäder i Egypten aktade icke på dina under; de tänkte icke på dina många nådegärningar, utan voro gensträviga vid havet, invid Röda havet.
Psa 106:8  Men han frälste dem för sitt namns skull, för att göra sin makt kunnig.
Psa 106:9  Han näpste Röda havet, så att det blev torrt, och förde dem genom djupen såsom genom en öken.
Psa 106:10  Han frälste dem från deras motståndares hand och förlossade dem ifrån fiendens hand.
Psa 106:11  Vattnet övertäckte deras ovänner; icke en enda av dem blev kvar.
Psa 106:12  Då trodde de på hans ord, då sjöngo de hans lov.
Psa 106:13  Men snart glömde de hans gärningar, de förbidade icke hans råd.
Psa 106:14  De grepos av lystnad i öknen och frestade Gud i ödemarken.
Psa 106:15  Då gav han dem vad de begärde, men sände tärande sjukdom över dem.
Psa 106:16  Och de upptändes av avund mot Mose i lägret, mot Aron, HERRENS helige.
Psa 106:17  Men jorden öppnade sig och uppslukade Datan och övertäckte Abirams hop.
Psa 106:18  Och eld begynte brinna i deras hop, en låga brände upp de ogudaktiga.
Psa 106:19  De gjorde en kalv vid Horeb och tillbådo ett gjutet beläte;
Psa 106:20  sin ära bytte de bort mot bilden av en oxe, som äter gräs.
Psa 106:21  De glömde Gud, sin frälsare, som hade gjort så stora ting i Egypten,
Psa 106:22  så underbara verk i Hams land, så fruktansvärda gärningar vid Röda havet.
Psa 106:23  Då hotade han att förgöra dem; men Mose, den man som han hade utvalt, trädde fram såsom medlare inför honom till att avvända hans vrede, så att den icke skulle fördärva.
Psa 106:24  De föraktade det ljuvliga landet och trodde icke på hans ord.
Psa 106:25  De knorrade i sina tält och lyssnade icke till HERRENS röst.
Psa 106:26  Då lyfte han upp sin hand mot dem och svor att slå ned dem i öknen,
Psa 106:27  att slå ned deras barn ibland hedningarna och förströ dem i länderna.
Psa 106:28  Och de slöto sig till Baal-Peor och åto det som var offrat åt döda.
Psa 106:29  De förtörnade Gud med sina gärningar, och en hemsökelse bröt in över dem.
Psa 106:30  Men Pinehas trädde fram och skipade rätt, och så upphörde hemsökelsen;
Psa 106:31  det vart honom räknat till rättfärdighet från släkte till släkte, för evig tid.
Psa 106:32  De förtörnade honom ock vid Meribas vatten, och det gick Mose illa för deras skull.
Psa 106:33  Ty de voro gensträviga mot hans Ande, och han talade obetänksamt med sina läppar.
Psa 106:34  De förgjorde icke de folk om vilka HERREN hade givit dem befallning,
Psa 106:35  utan beblandade sig med hedningarna och lärde sig deras gärningar.
Psa 106:36  De tjänade deras avgudar, och dessa blevo dem till en snara.
Psa 106:37  Och de offrade sina söner och döttrar till offer åt onda andar.
Psa 106:38  Ja, de utgöto oskyldigt blod, sina söners och döttrars blod och offrade dessa åt Kanaans avgudar; och landet vart ohelgat genom blodskulder.
Psa 106:39  Så blevo de orena genom sina gärningar och betedde sig trolöst i sina verk.
Psa 106:40  Då upptändes HERRENS vrede mot hans folk, och hans arvedel blev honom en styggelse.
Psa 106:41  Och han gav dem i hedningars hand, så att de som hatade dem fingo råda över dem.
Psa 106:42  Deras fiender trängde dem, och de blevo kuvade under deras hand.
Psa 106:43  Många gånger räddade han dem, men de voro gensträviga i sin egenvilja och förgingos så genom sin missgärning.
Psa 106:44  Men han såg till dem i deras nöd, när han hörde deras rop.
Psa 106:45  Och han tänkte, dem till fromma, på sitt förbund och ömkade sig efter sin stora nåd.
Psa 106:46  Och han lät dem finna barmhärtighet inför alla dem som hade fört dem i fångenskap.
Psa 106:47  Fräls oss, HERRE, vår Gud, och församla oss från hedningarna, så att vi få prisa ditt heliga namn och berömma oss av ditt lov.
Psa 106:48  Lovad vare HERREN, Israels Gud, från evighet till evighet! Och allt folket säge: "Amen, Halleluja!"
Psa 107:1  Tacken HERREN, ty han är god, ty hans nåd varar evinnerligen.
Psa 107:2  Så säge HERRENS förlossade, de som han har förlossat ur nöden,
Psa 107:3  de som han har församlat ifrån länderna, från öster och från väster, från norr och från havssidan.
Psa 107:4  De irrade omkring i öknen på öde stigar, de funno ingen stad där de kunde bo;
Psa 107:5  de hungrade och törstade, deras själ försmäktade i dem.
Psa 107:6  Men de ropade till HERREN i sin nöd, och han räddade dem ur deras trångmål.
Psa 107:7  Och han ledde dem på en rätt väg, så att de kommo till en stad där de kunde bo.
Psa 107:8  De må tacka HERREN för hans nåd och för hans under med människors barn,
Psa 107:9  att han mättade den försmäktande själen och uppfyllde den hungrande själen med sitt goda.
Psa 107:10  De sutto i mörker och dödsskugga, fångna i elände och järnbojor,
Psa 107:11  därför att de hade varit gensträviga mot Guds ord och hade föraktat den Högstes råd.
Psa 107:12  Han kuvade deras hjärtan med olycka; de kommo på fall och hade ingen hjälpare.
Psa 107:13  Men de ropade till HERREN i sin nöd, och han frälste dem ur deras trångmål;
Psa 107:14  han förde dem ut ur mörkret och dödsskuggan, och deras bojor slet han sönder.
Psa 107:15  De må tacka HERREN för hans nåd och för hans under med människors barn,
Psa 107:16  att han krossade kopparportarna och bröt sönder järnbommarna.
Psa 107:17  De voro oförnuftiga, ty de vandrade i överträdelse, och blevo nu plågade för sina missgärningars skull;
Psa 107:18  deras själ vämjdes vid all mat, och de voro nära dödens portar.
Psa 107:19  Men de ropade till HERREN i sin nöd, och han frälste dem ur deras trångmål.
Psa 107:20  Han sände sitt ord och botade dem och räddade dem från graven.
Psa 107:21  De må tacka HERREN för hans nåd och för hans under med människors barn;
Psa 107:22  de må offra lovets offer och förtälja hans verk med jubel.
Psa 107:23  De foro på havet med skepp och drevo sin handel på stora vatten;
Psa 107:24  där fingo de se HERRENS gärningar och hans under på havsdjupet.
Psa 107:25  Med sitt ord uppväckte han stormvinden, så att den hävde upp dess böljor.
Psa 107:26  De foro upp mot himmelen, ned i djupen; deras själ upplöstes av ångest.
Psa 107:27  De raglade och stapplade såsom druckna, och all deras vishet blev till intet.
Psa 107:28  Men de ropade till HERREN i sin nöd, och han förde dem ut ur deras trångmål.
Psa 107:29  Han förbytte stormen i lugn, så att böljorna omkring dem tystnade.
Psa 107:30  Och de blevo glada att det vart stilla, och han förde dem till den hamn dit de ville.
Psa 107:31  De må tacka HERREN för hans nåd och för hans under med människors barn;
Psa 107:32  de må upphöja honom i folkets församling och lova honom där de äldste sitta.
Psa 107:33  Han gjorde strömmar till öken, källsprång till torr mark,
Psa 107:34  bördigt land till salthed, för dess inbyggares ondskas skull.
Psa 107:35  Han gjorde öknen till en vattenrik sjö och torrt land till källsprång.
Psa 107:36  Och han lät de hungrande bo där, och de byggde en stad där de kunde bo.
Psa 107:37  De besådde åkrar och planterade vingårdar, som gåvo dem sin frukt i avkastning.
Psa 107:38  Han välsignade dem, och de förökades storligen, och deras boskapshjordar lät han icke förminskas.
Psa 107:39  Väl blevo de sedan ringa och nedböjda, i det olycka och bedrövelse tryckte dem,
Psa 107:40  men han som utgjuter förakt över furstar och låter dem irra omkring i väglösa ödemarker,
Psa 107:41  han upphöjde då den fattige ur eländet och lät släkterna växa till såsom fårhjordar.
Psa 107:42  De redliga se det och glädja sig, och all orättfärdighet måste tillsluta sin mun.
Psa 107:43  Den som är vis, han akte härpå och besinne HERRENS nådegärningar.
Psa 108:1  En sång, en psalm av David.
Psa 108:2  Mitt hjärta är frimodigt, o Gud, jag vill sjunga och lova; ja, så vill min ära.
Psa 108:3  Vakna upp, psaltare och harpa; jag vill väcka morgonrodnaden.
Psa 108:4  Jag vill tacka dig bland folken, HERREN, och lovsjunga dig bland folkslagen.
Psa 108:5  Ty din nåd är stor ända uppöver himmelen, och din trofasthet allt upp till skyarna.
Psa 108:6  Upphöjd vare du, Gud, över himmelen, och över hela jorden sträcke sig din ära.
Psa 108:7  På det att dina vänner må varda räddade, må du giva seger med din högra hand och bönhöra mig.
Psa 108:8  Gud har talat i sin helgedom: "Jag skall triumfera, jag skall utskifta Sikem och skall avmäta Suckots dal.
Psa 108:9  Mitt är Gilead, mitt är Manasse, Efraim är mitt huvuds värn,
Psa 108:10  Juda min härskarstav; Moab är mitt tvagningskärl, på Edom kastar jag min sko; över filistéernas land höjer jag jubelrop."
Psa 108:11  Vem skall föra mig till den fasta staden, vem leder mig till Edom?
Psa 108:12  Har icke du, o Gud, förkastat oss, så att du ej drager ut med våra härar, o Gud?
Psa 108:13  Giv oss hjälp mot ovännen; ty människors hjälp är fåfänglighet.
Psa 108:14  Med Gud kunna vi göra mäktiga ting; han skall förtrampa våra ovänner.
Psa 109:1  För sångmästaren; av David; en psalm. Min lovsångs Gud, tig icke.
Psa 109:2  Ty sin ogudaktiga mun, sin falska mun hava de upplåtit mot mig, de hava talat mot mig med lögnaktig tunga.
Psa 109:3  Med hätska ord hava de omgivit mig, de hava begynt strid mot mig utan sak.
Psa 109:4  Till lön för min kärlek stå de mig emot, men jag beder allenast.
Psa 109:5  De hava bevisat mig ont för gott och hat för min kärlek.
Psa 109:6  Låt en ogudaktig man träda upp emot honom, och låt en åklagare stå på hans högra sida.
Psa 109:7  När han kommer inför rätta, må han dömas skyldig, och hans bön vare synd.
Psa 109:8  Blive hans dagar få, hans ämbete tage en annan.
Psa 109:9  Varde hans barn faderlösa och hans hustru änka.
Psa 109:10  Må hans barn alltid gå husvilla och tigga och söka sitt bröd fjärran ifrån ödelagda hem.
Psa 109:11  Må ockraren få i sin snara allt vad han äger, och må främmande plundra hans gods.
Psa 109:12  Må ingen finnas, som hyser misskund med honom, och ingen, som förbarmar sig över hans faderlösa.
Psa 109:13  Hans framtid varde avskuren, i nästa led vare sådanas namn utplånat.
Psa 109:14  Hans fäders missgärning varde ihågkommen inför HERREN, och hans moders synd varde icke utplånad.
Psa 109:15  Må den alltid stå inför HERRENS ögon; ja, sådana mäns åminnelse må utrotas från jorden.
Psa 109:16  Ty han tänkte ju icke på att öva misskund, utan förföljde den som var betryckt och fattig och den vilkens hjärta var bedrövat, för att döda dem.
Psa 109:17  Han älskade förbannelse, och den kom över honom; han hade icke behag till välsignelse, och den blev fjärran ifrån honom.
Psa 109:18  Han klädde sig i förbannelse såsom i en klädnad, och såsom vatten trängde den in i hans liv och såsom olja in i hans ben.
Psa 109:19  Den varde honom såsom en mantel att hölja sig i, och såsom en gördel att alltid omgjorda sig med.
Psa 109:20  Detta vare mina motståndares lön från HERREN, och deras som tala ont mot min själ.
Psa 109:21  Men du, HERRE, Herre, stå mig bi för ditt namn skull; god är ju din nåd, så må du då rädda mig.
Psa 109:22  Ty jag är betryckt och fattig, och mitt hjärta är genomborrat i mitt bröst.
Psa 109:23  Såsom skuggan, när den förlänges, går jag bort; jag ryckes bort såsom en gräshoppssvärm.
Psa 109:24  Mina knän äro vacklande av fasta, och min kropp förlorar sitt hull.
Psa 109:25  Till smälek har jag blivit inför dem; när de se mig, skaka de huvudet.
Psa 109:26  Hjälp mig, HERRE, min Gud; fräls mig efter din nåd;
Psa 109:27  och må de förnimma att det är din hand, att du, HERRE, har gjort det.
Psa 109:28  Om de förbanna, så välsigna du; om de resa sig upp, så komme de på skam, men må din tjänare få glädja sig.
Psa 109:29  Mina motståndare varde klädda i blygd och höljda i skam såsom i en mantel.
Psa 109:30  Min mun skall storligen tacka HERREN; mitt ibland många vill jag lova honom.
Psa 109:31  Ty han står på den fattiges högra sida för att frälsa honom från dem som fördöma hans själ.
Psa 110:1  Av David; en psalm. HERREN sade till min herre: "Sätt dig på min högra sida, till dess jag har lagt dina fiender dig till en fotapall."
Psa 110:2  Din makts spira skall HERREN utsträcka från Sion; du skall härska mitt ibland dina fiender.
Psa 110:3  Villigt kommer ditt folk, när du samlar din här; i helig skrud kommer din unga skara inför dig, såsom daggen kommer ur morgonrodnadens sköte.
Psa 110:4  HERREN har svurit och skall icke ångra sig: "Du är en präst till evig tid efter Melki-Sedeks sätt."
Psa 110:5  Herren är på din högra sida, han skall krossa konungar på sin vredes dag.
Psa 110:6  Han skall hålla dom bland hedningarna, överallt skola döda ligga; han skall sönderkrossa huvuden vida omkring på jorden.
Psa 110:7  Ur bäcken skall han dricka på vägen; därför skall han upplyfta huvudet.
Psa 111:1  Halleluja! Jag vill tacka HERREN av allt hjärta i de rättsinnigas råd och församling.
Psa 111:2  Stora äro HERRENS verk, de begrundas av alla som hava sin lust i dem.
Psa 111:3  Majestät och härlighet är vad han gör, och hans rättfärdighet förbliver evinnerligen.
Psa 111:4  Han har så gjort, att hans under äro i åminnelse; nådig och barmhärtig är HERREN.
Psa 111:5  Han giver mat åt dem som frukta honom, han tänker evinnerligen på sitt förbund.
Psa 111:6  Sina gärningars kraft har han gjort kunnig för sitt folk, i det han gav dem hedningarnas arvedel.
Psa 111:7  Hans händers verk äro trofasthet och rätt, oryggliga äro alla hans ordningar.
Psa 111:8  De stå fasta för alltid och för evigt, de fullbordas med trofasthet och rättvisa.
Psa 111:9  Han har sänt sitt folk förlossning, han har stadgat sitt förbund för evig tid; heligt och fruktansvärt är hans namn.
Psa 111:10  HERRENS fruktan är vishetens begynnelse, ett gott förstånd få alla de som göra därefter. Hans lov förbliver evinnerligen.
Psa 112:1  Halleluja! Säll är den man som fruktar HERREN och har sin stora lust i hans bud.
Psa 112:2  Hans efterkommande skola bliva väldiga på jorden; de redligas släkte skall varda välsignat.
Psa 112:3  Gods och rikedom skall finnas i hans hus, och hans rättfärdighet består evinnerligen.
Psa 112:4  För de redliga går han upp såsom ett ljus i mörkret, nådig och barmhärtig och rättfärdig.
Psa 112:5  Väl den som är barmhärtig och giver lån, den som stöder all sin sak på rätt!
Psa 112:6  Ty han skall icke vackla till evig tid; den rättfärdige skall vara i evig åminnelse.
Psa 112:7  För ont budskap fruktar han icke; hans hjärta är frimodigt, det förtröstar på HERREN.
Psa 112:8  Hans hjärta är fast, det fruktar icke, till dess han får se med lust på sina ovänner.
Psa 112:9  Han utströr, han giver åt de fattiga, hans rättfärdighet förbliver evinnerligen; hans horn skall varda upphöjt med ära.
Psa 112:10  Den ogudaktige skall se det och harmas; han skall bita sina tänder samman och täras bort. Vad de ogudaktiga önska bliver till intet.
Psa 113:1  Halleluja! Loven, I HERRENS tjänare, loven HERRENS namn.
Psa 113:2  Välsignat vare HERRENS namn från nu och till evig tid.
Psa 113:3  Från solens uppgång ända till dess nedgång vare HERRENS namn högtlovat.
Psa 113:4  HERREN är hög över alla folk, hans ära når över himmelen.
Psa 113:5  Ja, vem är såsom HERREN, vår Gud, han som sitter så högt,
Psa 113:6  han som ser ned så djupt - ja, vem i himmelen och på jorden?
Psa 113:7  Han som upprättar den ringe ur stoftet, han som lyfter den fattige ur dyn,
Psa 113:8  för att sätta honom bredvid furstar, bredvid sitt folks furstar;
Psa 113:9  han som låter den ofruktsamma hustrun sitta med glädje såsom moder, omgiven av barn! Halleluja!
Psa 114:1  När Israel drog ut ur Egypten, Jakobs hus ut ifrån folket med främmande tunga,
Psa 114:2  då vart Juda hans helgedom, Israel hans herradöme.
Psa 114:3  Havet såg det och flydde, Jordan vände tillbaka.
Psa 114:4  Bergen hoppade såsom vädurar, höjderna såsom lamm.
Psa 114:5  Varför flyr du undan, du hav? Du Jordan, varför vänder du tillbaka?
Psa 114:6  I berg, varför hoppen I såsom vädurar, I höjder, såsom lamm?
Psa 114:7  För Herren må du väl bäva, du jord, för Jakobs Guds ansikte,
Psa 114:8  för honom som förvandlar klippan till en vattenrik sjö, hårda stenen till en vattenkälla.
Psa 115:1  Icke åt oss, HERRE, icke åt oss, utan åt ditt namn giv äran, för din nåds, för din sannings skull.
Psa 115:2  Varför skulle hedningarna få säga: "Var är nu deras Gud?"
Psa 115:3  Vår Gud är ju i himmelen; han kan göra allt vad han vill.
Psa 115:4  Men deras avgudar äro silver och guld, verk av människohänder.
Psa 115:5  De hava mun och tala icke, de hava ögon och se icke,
Psa 115:6  de hava öron och höra icke, de hava näsa och lukta icke.
Psa 115:7  Med sina händer taga de icke, med sina fötter gå de icke; de hava intet ljud i sin strupe.
Psa 115:8  De som hava gjort dem skola bliva dem lika, ja, alla som förtrösta på dem.
Psa 115:9  I av Israel, förtrösten på HERREN. Ja, han är deras hjälp och sköld.
Psa 115:10  I av Arons hus, förtrösten på HERREN. Ja, han är deras hjälp och sköld.
Psa 115:11  I som frukten HERREN, förtrösten på HERREN. Ja, han är deras hjälp och sköld.
Psa 115:12  HERREN har tänkt på oss, han skall välsigna, han skall välsigna Israels hus, han skall välsigna Arons hus,
Psa 115:13  han skall välsigna dem som frukta HERREN, de små såväl som de stora.
Psa 115:14  Ja, HERREN föröke eder, seder själva och edra barn.
Psa 115:15  Varen välsignade av HERREN, av honom som har gjort himmel och jord.
Psa 115:16  Himmelen är HERRENS himmel, och jorden har han givit åt människors barn.
Psa 115:17  De döda prisa icke HERREN, ingen som har farit ned i det tysta.
Psa 115:18  Men vi, vi skola lova HERREN från nu och till evig tid. Halleluja!
Psa 116:1  Jag har HERREN kär, ty han hör min röst och mina böner.
Psa 116:2  Ja, han har böjt sitt öra till mig; i hela mitt liv skall jag åkalla honom.
Psa 116:3  Dödens band omvärvde mig, och dödsrikets ångest grep mig; jag kom i nöd och bedrövelse.
Psa 116:4  Men jag åkallade HERRENS namn: "Ack HERRE, rädda min själ."
Psa 116:5  HERREN är nådig och rättfärdig, vår Gud är barmhärtig.
Psa 116:6  HERREN bevarar de enfaldiga; jag var i elände, och han frälste mig.
Psa 116:7  Vänd nu åter till din ro, min själ, ty HERREN har gjort väl mot dig.
Psa 116:8  Ja, du har räddat min själ från döden, mitt öga från tårar, min fot ifrån fall;
Psa 116:9  jag skall få vandra inför HERREN i de levandes land.
Psa 116:10  Jag tror, ty därför talar jag, jag som var storligen plågad,
Psa 116:11  jag som måste säga i min ångest: "Alla människor äro lögnaktiga."
Psa 116:12  Huru skall jag vedergälla HERREN alla hans välgärningar mot mig?
Psa 116:13  Jag vill taga frälsningens bägare och åkalla HERRENS namn.
Psa 116:14  Jag vill infria åt HERREN mina löften, ja, i hela hans folks åsyn.
Psa 116:15  Dyrt aktad i HERRENS ögon är hans frommas död.
Psa 116:16  Ack HERRE, jag är ju din tjänare, jag är din tjänare, din tjänarinnas son; du har lossat mina band.
Psa 116:17  Dig vill jag offra lovets offer, och HERRENS namn vill jag åkalla.
Psa 116:18  Jag vill infria åt HERREN mina löften, ja, i hela hans folks åsyn,
Psa 116:19  i gårdarna till HERRENS hus, mitt i dig, Jerusalem. Halleluja!
Psa 117:1  Loven HERREN, alla hedningar, prisen honom, alla folk.
Psa 117:2  Ty hans nåd är väldig över oss, och HERRENS sanning varar i evighet. Halleluja!
Psa 118:1  Tacken HERREN, ty han är god, ty hans nåd varar evinnerligen.
Psa 118:2  Så säge Israel, ty hans nåd varar evinnerligen.
Psa 118:3  Så säge Arons hus, ty hans nåd varar evinnerligen.
Psa 118:4  Så säge de som frukta HERREN, ty hans nåd varar evinnerligen.
Psa 118:5  I mitt trångmål åkallade jag HERREN, och HERREN svarade mig och ställde mig på rymlig plats.
Psa 118:6  HERREN står mig bi, jag skall icke frukta; vad kunna människor göra mig?
Psa 118:7  HERREN står mig bi, han är min hjälpare, och jag skall få se med lust på dem som hata mig.
Psa 118:8  Bättre är att taga sin tillflykt till HERREN än att förlita sig på människor.
Psa 118:9  Bättre är att taga sin tillflykt till HERREN än att förlita sig på furstar.
Psa 118:10  Alla hedningar omringa mig, men i HERRENS namn skall jag förgöra dem.
Psa 118:11  De omringa mig, ja, de omringa mig, men i HERRENS namn skall jag förgöra dem.
Psa 118:12  De omringa mig såsom bin, men de slockna såsom eld i törne; i HERRENS namn skall jag förgöra dem.
Psa 118:13  Man stöter mig hårdeligen, för att jag skall falla, men HERREN hjälper mig.
Psa 118:14  HERREN är min starkhet och min lovsång, och han blev mig till frälsning.
Psa 118:15  Man sjunger med jubel om frälsning i de rättfärdigas hyddor: "HERRENS högra hand gör mäktiga ting.
Psa 118:16  HERRENS högra han upphöjer, HERRENS högra hand gör mäktiga ting."
Psa 118:17  Jag skall icke dö, utan leva och förtälja HERRENS gärningar.
Psa 118:18  Väl tuktade mig HERREN, men han gav mig icke åt döden.
Psa 118:19  Öppnen för mig rättfärdighetens portar; jag vill gå in genom dem och tacka HERREN.
Psa 118:20  Detta är HERRENS port, de rättfärdiga skola gå in genom den.
Psa 118:21  Jag tackar dig för att du svarade mig och blev mig till frälsning.
Psa 118:22  Den sten som byggningsmännen förkastade har blivit en hörnsten.
Psa 118:23  Av HERREN har den blivit detta; underbart är det i våra ögon.
Psa 118:24  Detta är den dag som HERREN har gjort; låtom oss på den fröjdas och vara glada.
Psa 118:25  Ack HERRE, fräls! Ack HERRE, låt väl gå!
Psa 118:26  Välsignad vare han som kommer, i HERRENS namn. Vi välsigna eder från HERRENS hus.
Psa 118:27  HERREN är Gud, och han gav oss ljus. Ordnen eder i högtidsled, med lövrika kvistar i händerna, fram till altarets horn.
Psa 118:28  Du är min Gud, och jag vill tacka dig; min Gud, jag vill upphöja dig.
Psa 118:29  Tacka HERREN, ty han är god, ty hans nåd varar evinnerligen.
Psa 119:1  Saliga äro de vilkas väg är ostrafflig, de som vandra efter HERRENS lag.
Psa 119:2  Saliga äro de som taga hans vittnesbörd i akt, de som av allt hjärta söka honom,
Psa 119:3  de som icke göra vad orätt är, utan vandra på hans vägar.
Psa 119:4  Du har givit befallningar, för att de skola hållas med all flit.
Psa 119:5  O att mina vägar vore rätta, så att jag hölle dina stadgar!
Psa 119:6  Då skulle jag icke komma på skam, när jag skådade på alla dina bud.
Psa 119:7  Jag vill tacka dig av uppriktigt hjärta, när jag får lära din rättfärdighets rätter.
Psa 119:8  Dina stadgar vill jag hålla; övergiv mig icke så helt och hållet.
Psa 119:9  Huru skall en yngling bevara sin väg obesmittad? När han håller sig efter ditt ord.
Psa 119:10  Jag söker dig av allt mitt hjärta; låt mig icke fara vilse från dina bud.
Psa 119:11  Jag gömmer ditt tal i mitt hjärta, för att jag icke skall synda mot dig.
Psa 119:12  Lovad vare du, HERRE! Lär mig dina stadgar.
Psa 119:13  Med mina läppar förtäljer jag alla din muns rätter.
Psa 119:14  Jag fröjdar mig över dina vittnesbörds väg såsom över alla skatter.
Psa 119:15  Jag vill begrunda dina befallningar och skåda på dina stigar.
Psa 119:16  Jag har min lust i dina stadgar, jag förgäter icke ditt ord.
Psa 119:17  Gör väl mot din tjänare, så att jag får leva, då vill jag hålla ditt ord.
Psa 119:18  Öppna mina ögon, så att jag kan skåda undren i din lag.
Psa 119:19  Jag är en främling på jorden; fördölj icke dina bud för mig.
Psa 119:20  Min själ är sönderkrossad av ständig trängtan efter dina rätter.
Psa 119:21  Du näpser de fräcka, de förbannade, dem som fara vilse från dina bud.
Psa 119:22  Tag bort ifrån mig smälek och förakt, ty jag tager i akt dina vittnesbörd.
Psa 119:23  Ja, furstar sitta och lägga råd mot mig, men din tjänare begrundar dina stadgar;
Psa 119:24  ja, dina vittnesbörd äro min lust, de äro mina rådgivare.
Psa 119:25  Min själ ligger nedtryckt i stoftet; behåll mig vid liv efter ditt ord.
Psa 119:26  Jag förtäljde om mina vägar, och du svarade mig; lär mig dina stadgar.
Psa 119:27  Lär mig att förstå dina befallningars väg, så vill jag begrunda dina under.
Psa 119:28  Min själ gråter av bedrövelse; upprätta mig efter ditt ord.
Psa 119:29  Låt lögnens väg vara fjärran ifrån mig, och förunna mig din undervisning.
Psa 119:30  Jag har utvalt sanningens väg, dina rätter har jag ställt framför mig.
Psa 119:31  Jag håller mig till dina vittnesbörd; HERRE, låt mig icke komma på skam.
Psa 119:32  Jag vill löpa dina buds väg, ty du tröstar mitt hjärta.
Psa 119:33  Visa mig, HERRE, dina stadgars väg, så vill jag taga den i akt intill änden.
Psa 119:34  Giv mig förstånd, så vill jag taga din lag i akt och hålla den av allt hjärta.
Psa 119:35  Led mig på dina buds stig, ty till den har jag behag.
Psa 119:36  Böj mitt hjärta till dina vittnesbörd, och låt det icke vika av till orätt vinning.
Psa 119:37  Vänd bort mina ögon, så att de icke se efter fåfänglighet; behåll mig vid liv på dina vägar.
Psa 119:38  Uppfyll på din tjänare ditt tal, ty det leder till din fruktan.
Psa 119:39  Vänd bort ifrån mig den smälek som jag fruktar; ty dina rätter äro goda.
Psa 119:40  Se, jag längtar efter dina befallningar; behåll mig vid liv genom din rättfärdighet.
Psa 119:41  Din nåd komme över mig, HERRE, din frälsning efter ditt tal;
Psa 119:42  Så kan jag giva den svar, som smädar mig; ty jag förtröstar på ditt ord.
Psa 119:43  Ryck icke sanningens ord så helt och hållet bort ifrån min mun, ty jag hoppas på dina domar.
Psa 119:44  Så vill jag hålla din lag beständigt, ja, alltid och evinnerligen.
Psa 119:45  Låt mig gå fram på rymlig plats, ty jag begrundar dina befallningar.
Psa 119:46  Jag vill tala om dina vittnesbörd inför konungar, och jag skall icke komma på skam.
Psa 119:47  Jag vill hava min lust i dina bud, ty de äro mig kära;
Psa 119:48  jag vill lyfta mina händer upp till dina bud, ty de äro mig kära, och jag vill begrunda dina stadgar.
Psa 119:49  Tänk på ordet till din tjänare, eftersom du har givit mig hopp.
Psa 119:50  Det är min tröst i mitt lidande att ditt tal behåller mig vid liv.
Psa 119:51  De fräcka bespotta mig övermåttan; likväl viker jag icke ifrån din lag.
Psa 119:52  Jag tänker på dina domar i forna tider, HERRE, och jag varder tröstar.
Psa 119:53  Glödande harm griper mig för de ogudaktigas skull, därför att de övergiva din lag.
Psa 119:54  Dina stadgar äro lovsånger för mig i det hus där jag dväljes.
Psa 119:55  Jag tänker om natten på ditt namn, HERRE, och jag håller din lag.
Psa 119:56  Detta har blivit mig beskärt: att jag får taga dina befallningar i akt.
Psa 119:57  Min del är HERREN; jag har beslutit att hålla dina ord.
Psa 119:58  Jag bönfaller inför dig av allt hjärta; var mig nådig efter ditt tal.
Psa 119:59  Jag betänker mina vägar och vänder mina fötter till dina vittnesbörd.
Psa 119:60  Jag skyndar mig och dröjer icke att hålla dina bud.
Psa 119:61  De ogudaktigas snaror omgiva mig, men jag förgäter icke din lag.
Psa 119:62  Mitt i natten står jag upp för att tacka dig för din rättfärdighets rätter.
Psa 119:63  Jag sluter mig till alla dem som frukta dig och till dem som hålla dina befallningar.
Psa 119:64  Jorden är full av din nåd, o HERRE; lär mig dina stadgar.
Psa 119:65  Du gör din tjänare gott, HERRE, efter ditt ord.
Psa 119:66  Lär mig gott förstånd och kunskap, ty jag tror på dina bud.
Psa 119:67  Förrän jag fick lida, for jag vilse, men nu håller jag mig vid ditt tal.
Psa 119:68  Du är god och gör vad gott är; lär mig dina stadgar.
Psa 119:69  De fräcka hopspinna lögn mot mig, men jag vill av allt hjärta taga dina befallningar i akt.
Psa 119:70  Deras hjärtan äro okänsliga såsom fett, men jag har min lust i din lag.
Psa 119:71  Det var mig gott att jag vart tuktad, så att jag fick lära mig dina stadgar.
Psa 119:72  Din muns lag är mig bättre än tusentals stycken guld och silver.
Psa 119:73  Dina händer hava gjort och berett mig; giv mig förstånd, så att jag kan lära dina bud.
Psa 119:74  De som frukta dig skola se mig och glädjas, ty jag hoppas på ditt ord.
Psa 119:75  HERRE, jag vet att dina domar äro rättfärdiga, och att du har tuktat mig i trofasthet.
Psa 119:76  Din nåd vare min tröst, såsom du har lovat din tjänare.
Psa 119:77  Din barmhärtighet komme över mig, så att jag får leva; ty din lag är min lust.
Psa 119:78  På skam komme de fräcka, ty de hava gjort mig orätt utan sak; men jag vill begrunda dina befallningar.
Psa 119:79  Till mig må de vända sig, som frukta dig, och de om känna dina vittnesbörd.
Psa 119:80  Mitt hjärta vare ostraffligt i dina stadgar, så att jag icke kommer på skam.
Psa 119:81  Min själ trängtar efter din frälsning, jag hoppas på ditt ord.
Psa 119:82  Mina ögon trängta efter ditt tal, och jag säger: "När vill du trösta mig?"
Psa 119:83  Ty jag är såsom en vinlägel i rök, men jag förgäter icke dina stadgar.
Psa 119:84  Huru få äro icke din tjänares dagar! När vill du hålla dom över mina förföljare?
Psa 119:85  De fräcka gräva gropar för mig, de som icke leva efter din lag.
Psa 119:86  Alla dina bud äro sanning; utan sak förföljer man mig; hjälp mig.
Psa 119:87  De hava så när fördärvat mig på jorden, fastän jag icke har övergivit dina befallningar.
Psa 119:88  Behåll mig vid liv efter din nåd, så vill jag hålla din muns vittnesbörd.
Psa 119:89  Evinnerligen, HERRE, står ditt ord fast i himmelen.
Psa 119:90  Från släkte till släkte varar din trofasthet; du har grundat jorden, och den består.
Psa 119:91  Till att utföra dina rätter består allt än i dag, ty allting måste tjäna dig.
Psa 119:92  Om din lag icke hade varit min lust, så hade jag förgåtts i mitt elände.
Psa 119:93  Aldrig skall jag förgäta dina befallningar, ty genom dem har du behållit mig vid liv.
Psa 119:94  Jag är din, fräls mig; ty jag begrundar dina befallningar.
Psa 119:95  På mig vakta de ogudaktiga för att förgöra mig; men jag aktar på dina vittnesbörd.
Psa 119:96  På all annan fullkomlighet har jag sett en ände, men ditt bud är omätligt i vidd.
Psa 119:97  Huru kär har jag icke din lag! Hela dagen begrundar jag den.
Psa 119:98  Visare än mina fiender äro, göra mig dina bud, ty de tillhöra mig för evig tid.
Psa 119:99  Jag är klokare än alla mina lärare, ty jag begrundar dina vittnesbörd.
Psa 119:100  Jag är förståndigare än de gamle, ty jag tager dina befallningar i akt.
Psa 119:101  Jag avhåller mina fötter ifrån alla onda vägar, för att jag må hålla ditt ord.
Psa 119:102  Jag viker icke ifrån dina rätter, ty du undervisar mig.
Psa 119:103  Huru ljuvt för min tunga är icke ditt tal! Det är ljuvare än honung för min mun.
Psa 119:104  Av dina befallningar får jag förstånd; därför hatar jag alla lögnens vägar.
Psa 119:105  Ditt ord är mina fötters lykta och ett ljus på min stig.
Psa 119:106  Jag har svurit och hållit det: att taga din rättfärdighets rätter i akt.
Psa 119:107  Jag är storligen plågad; HERRE, behåll mig vid liv efter ditt ord.
Psa 119:108  Låt min muns frivilliga offer behaga dig, HERRE, och lär mig dina rätter.
Psa 119:109  Jag bär min själ alltid i min hand, men jag förgäter icke din lag.
Psa 119:110  De ogudaktiga lägga ut snaror för mig, men jag far icke vilse från dina befallningar.
Psa 119:111  Jag har dina vittnesbörd till min eviga arvedel, ty de äro mitt hjärtas fröjd.
Psa 119:112  Jag har böjt mitt hjärta till att göra efter dina stadgar, alltid och intill änden.
Psa 119:113  Jag hatar dem som halta på båda sidor, men din lag har jag kär.
Psa 119:114  Du är mitt beskärm och min sköld; jag hoppas på ditt ord.
Psa 119:115  Viken bort ifrån mig, I onde; jag vill taga min Guds bud i akt.
Psa 119:116  Uppehåll mig efter ditt tal, så att jag får leva, och låt mig icke komma på skam med mitt hopp.
Psa 119:117  Stöd mig, så att jag varder frälst, så vill jag alltid se med lust på dina stadgar.
Psa 119:118  Du aktar för intet alla som fara vilse från dina stadgar, ty förgäves är deras svek.
Psa 119:119  Du förkastar såsom slagg alla ogudaktiga på jorden; därför har jag dina vittnesbörd kära.
Psa 119:120  Av fruktan för dig ryser mitt kött, och jag rädes för dina domar.
Psa 119:121  Jag övar rätt och rättfärdighet; du skall icke överlämna mig åt mina förtryckare.
Psa 119:122  Tag dig an din tjänares sak, och låt det gå honom väl; låt icke de fräcka förtrycka mig.
Psa 119:123  Mina ögon trängta efter din frälsning och efter din rättfärdighets tal.
Psa 119:124  Gör med din tjänare efter din nåd, och lär mig dina stadgar.
Psa 119:125  Jag är din tjänare; giv mig förstånd, så att jag kan känna dina vittnesbörd.
Psa 119:126  Det är tid för HERREN att handla, ty de hava gjort din lag om intet.
Psa 119:127  Därför har jag dina bud kära mer än guld, jag, mer än fint guld.
Psa 119:128  Därför håller jag alla dina befallningar i allo för rätta, men alla lögnens vägar hatar jag.
Psa 119:129  Underbara äro dina vittnesbörd, därför tager min själ dem i akt.
Psa 119:130  När dina ord upplåtas, giva de ljus och skänka förstånd åt de enfaldiga.
Psa 119:131  Jag spärrar upp min mun och flämtar, ty jag längtar ivrigt efter dina bud.
Psa 119:132  Vänd dig till mig och var mig nådig, såsom rätt är mot dem som hava ditt namn kärt.
Psa 119:133  Gör mina steg fasta genom ditt tal, och låt ingen orätt varda mig övermäktig.
Psa 119:134  Förlossa mig från människors förtryck, så vill jag hålla dina befallningar.
Psa 119:135  Låt ditt ansikte lysa över din tjänare, och lär mig dina stadgar.
Psa 119:136  Vattenbäckar rinna ned från mina ögon, därför att man icke håller din lag.
Psa 119:137  HERRE, du är rättfärdig, och dina domar äro rättvisa.
Psa 119:138  Du har påbjudit dina vittnesbörd i rättfärdighet och i stor trofasthet.
Psa 119:139  Jag förtäres av nitälskan, därför att mina ovänner förgäta dina ord.
Psa 119:140  Ditt tal är väl luttrat, och din tjänare har det kärt.
Psa 119:141  Jag är ringa och föraktad, men jag förgäter icke dina befallningar.
Psa 119:142  Din rättfärdighet är en evig rättfärdighet, och din lag är sanning.
Psa 119:143  Nöd och trångmål hava träffat mig, men dina bud äro min lust.
Psa 119:144  Dina vittnesbörd äro rättfärdiga evinnerligen; giv mig förstånd, så att jag får leva.
Psa 119:145  Jag ropar av allt hjärta, svara mig, HERRE; jag vill taga dina stadgar i akt.
Psa 119:146  Jag ropar till dig, fräls mig, så vill jag hålla dina vittnesbörd.
Psa 119:147  Jag kommer tidigt i morgongryningen och ropar; jag hoppas på dina ord.
Psa 119:148  Mina ögon hasta före nattens väkter till att begrunda ditt tal.
Psa 119:149  Hör min röst efter din nåd; HERRE, behåll mig vid liv efter dina rätter.
Psa 119:150  Nära äro de som jaga efter skändlighet, de som äro långt ifrån din lag.
Psa 119:151  Nära är ock du, HERRE, och alla dina bud äro sanning.
Psa 119:152  Längesedan vet jag genom dina vittnesbörd att du har stadgat dem för evig tid.
Psa 119:153  Se till mitt lidande och rädda mig, ty jag förgäter icke din lag.
Psa 119:154  Utför min sak och förlossa mig; behåll mig vid liv efter ditt tal.
Psa 119:155  Frälsning är långt borta från de ogudaktiga, ty de fråga icke efter dina stadgar.
Psa 119:156  HERRE, din barmhärtighet är stor; behåll mig vid liv efter dina rätter.
Psa 119:157  Mina förföljare och ovänner äro många, men jag viker icke ifrån dina vittnesbörd.
Psa 119:158  När jag ser de trolösa, känner jag leda vid dem, därför att de icke hålla sig vid ditt tal.
Psa 119:159  Se därtill att jag har dina befallningar kära; HERRE, behåll mig vid liv efter din nåd.
Psa 119:160  Summan av ditt ord är sanning, och alla din rättfärdighets rätter vara evinnerligen.
Psa 119:161  Furstar förfölja mig utan sak, men mitt hjärta fruktar för dina ord.
Psa 119:162  Jag fröjdar mig över ditt tal såsom den som vinner stort byte.
Psa 119:163  Jag hatar lögnen, den skall vara mig en styggelse; men din lag har jag kär.
Psa 119:164  Jag lovar dig sju gånger om dagen för din rättfärdighets rätter.
Psa 119:165  Stor frid äga de som hava din lag kär, och intet finnes, som bringar dem på fall.
Psa 119:166  Jag väntar efter din frälsning, HERRE, och jag gör efter dina bud.
Psa 119:167  Min själ håller dina vittnesbörd, och jag har dem storligen kära.
Psa 119:168  Jag håller dina befallningar och vittnesbörd, ty du känner alla mina vägar.
Psa 119:169  HERRE, mitt rop komme inför ditt ansikte; giv mig förstånd efter ditt ord.
Psa 119:170  Min bön komme inför ditt ansikte; rädda mig efter ditt tal.
Psa 119:171  Mina läppar må flöda över av lov, ty du lär mig dina stadgar.
Psa 119:172  Min tunga sjunge om ditt ord, ty alla dina bud äro rättfärdiga.
Psa 119:173  Din hand vare mig till hjälp, ty jag har utvalt dina befallningar.
Psa 119:174  Jag längtar efter din frälsning, HERRE, och din lag är min lust.
Psa 119:175  Låt min själ leva, så skall hon lova dig; och låt dina rätter hjälpa mig.
Psa 119:176  Om jag far vilse, så uppsök din tjänare såsom ett förlorat får, ty jag förgäter icke dina bud.
Psa 120:1  En vallfartssång. Jag ropar till HERREN i min nöd, och han svarar mig.
Psa 120:2  HERRE, rädda min själ från lögnaktiga läppar, från en falsk tunga.
Psa 120:3  Varmed bliver du lönad, både nu och allt framgent, du falska tunga?
Psa 120:4  Jo, med en våldsverkares skarpa pilar och med glödande ginstkol.
Psa 120:5  Ve mig, att jag måste dväljas i Meseks land och bo ibland Kedars hyddor!
Psa 120:6  Länge nog har min själ måst bo ibland dem som hata friden.
Psa 120:7  Jag själv håller frid, men säger jag blott ett ord, äro de redo till strid.
Psa 121:1  En vallfartssång. Jag lyfter mina ögon upp till bergen: varifrån skall min hjälp komma?
Psa 121:2  Min hjälp kommer från HERREN, som har gjort himmel och jord.
Psa 121:3  Icke skall han låta din fot vackla, icke slumrar han som bevarar dig!
Psa 121:4  Nej, han som bevarar Israel, han slumrar icke, han sover icke.
Psa 121:5  HERREN är den som bevarar dig, HERREN är ditt skygd på din högra sida.
Psa 121:6  Solen skall icke skada dig om dagen, ej heller månen om natten.
Psa 121:7  HERREN skall bevara dig för allt ont, han skall bevara din själ.
Psa 121:8  HERREN skall bevara din utgång och din ingång, från nu och till evig tid.
Psa 122:1  En vallfartssång; av David. Jag gladdes, när man sade till mig: "Vi skola gå till HERRENS hus."
Psa 122:2  Våra fötter fingo träda in i dina portar, Jerusalem,
Psa 122:3  Jerusalem, du nyuppbyggda stad, där hus sluter sig väl till hus,
Psa 122:4  dit stammarna draga upp, HERRENS stammar, efter lagen för Israel, till att prisa HERRENS namn.
Psa 122:5  Ty där äro ställda domarstolar, stolar för Davids hus.
Psa 122:6  Önsken Jerusalem frid; ja, dem gånge väl, som älska dig.
Psa 122:7  Frid vare inom dina murar, välgång i dina palats!
Psa 122:8  För mina bröders och vänners skull vill jag tillsäga dig frid.
Psa 122:9  För HERRENS, vår Guds, hus' skull vill jag söka din välfärd.
Psa 123:1  En vallfartssång. Jag lyfter mina ögon upp till dig, du som bor i himmelen.
Psa 123:2  Ja, såsom tjänares ögon skåda på deras herres hand, såsom en tjänarinnas ögon på hennes frus hand, så skåda våra ögon upp till HERREN, vår Gud, till dess han varder oss nådig.
Psa 123:3  Var oss nådig, HERRE, var oss nådig, ty vi äro rikligen mättade med förakt.
Psa 123:4  Rikligen mättad är vår själ med de säkras bespottelse, med de högmodigas förakt.
Psa 124:1  En vallfartssång; av David. Om HERREN icke hade varit med oss - så säge Israel -
Psa 124:2  om HERREN icke hade varit med oss, när människorna reste sig upp emot oss,
Psa 124:3  då hade de uppslukat oss levande, när deras vrede upptändes mot oss;
Psa 124:4  då hade vattnen fördränkt oss, strömmen gått över vår själ;
Psa 124:5  ja, då hade de gått över vår själ, de svallande vattnen.
Psa 124:6  Lovad vare HERREN för att han ej gav oss till rov åt deras tänder!
Psa 124:7  Vår själ kom undan såsom en fågel ur fågelfängarnas snara; snaran gick sönder, och vi kommo undan.
Psa 124:8  Vår hjälp är i HERRENS namn, hans som har gjort himmel och jord.
Psa 125:1  En vallfartssång. De som förtrösta på HERREN, de likna Sions berg, som icke vacklar, utan förbliver evinnerligen.
Psa 125:2  Jerusalem omhägnas av berg, och HERREN omhägnar sitt folk, ifrån nu och till evig tid.
Psa 125:3  Ty ogudaktighetens spira skall icke förbliva över de rättfärdigas arvslott, på det att de rättfärdiga ej må uträcka sina händer till orättfärdighet.
Psa 125:4  Gör gott, o HERRE, mot de goda och mot dem som hava redliga hjärtan.
Psa 125:5  Men dem som vika av på vrånga vägar, dem rycke HERREN bort tillika med ogärningsmännen. Frid vare över Israel!
Psa 126:1  En vallfartssång. När HERREN åter upprättade Sion, då voro vi såsom drömmande.
Psa 126:2  Då blev vår mun uppfylld med löje och vår tunga med jubel; då sade man bland hedningarna: "HERREN har gjort stora ting med dem."
Psa 126:3  Ja, HERREN hade gjort stora ting med oss; däröver voro vi glada.
Psa 126:4  HERRE, upprätta oss igen, såsom du återför bäckarna i Sydlandet.
Psa 126:5  De som så med tårar skola skörda med jubel.
Psa 126:6  De gå åstad gråtande och bära sitt utsäde; de komma åter med jubel och bära sina kärvar.
Psa 127:1  En vallfartssång; av Salomo. Om HERREN icke bygger huset, så arbeta de fåfängt, som bygga därpå. Om HERREN icke bevarar staden, så vakar väktaren fåfängt.
Psa 127:2  Det är fåfängt att I bittida stån upp och sent gån till vila, och äten eder bröd med vedermöda; detsamma giver han åt sina vänner, medan de sova.
Psa 127:3  Se, barn äro en HERRENS gåva, livsfrukt en lön.
Psa 127:4  Likasom pilar i en hjältes hand, så äro söner som man får vid unga år.
Psa 127:5  Säll är den man som har sitt koger fyllt av sådana. De komma icke på skam, när de mot fiender föra sin talan i porten.
Psa 128:1  En vallfartssång. Säll är envar som fruktar HERREN och vandrar på hans vägar.
Psa 128:2  Ja, av dina händers arbete får du njuta frukten; säll är du, och väl dig!
Psa 128:3  Lik ett fruktsamt vinträd varder din hustru, därinne i ditt hus, lika olivtelningar dina barn, omkring ditt bord.
Psa 128:4  Ty se, så varder den man välsignad, som fruktar HERREN.
Psa 128:5  HERREN välsigne dig från Sion; må du få se Jerusalems välgång i alla dina livsdagar,
Psa 128:6  och må du få se barn av dina barn. Frid över Israel!
Psa 129:1  En vallfartssång. Mycken nöd hava de vållat mig allt ifrån min ungdom - så säge Israel -
Psa 129:2  mycken nöd hava de vållat mig allt ifrån min ungdom, dock blevo de mig ej övermäktiga.
Psa 129:3  På min rygg hava plöjare plöjt och dragit upp långa fåror.
Psa 129:4  Men HERREN är rättfärdig och har huggit av de ogudaktigas band.
Psa 129:5  De skola komma på skam och vika tillbaka, så många som hata Sion.
Psa 129:6  De skola bliva lika gräs på taken, som vissnar, förrän det har vuxit upp;
Psa 129:7  ingen skördeman fyller därmed sin hand, ingen kärvbindare sin famn,
Psa 129:8  och de som gå där fram kunna icke säga: "HERRENS välsignelse vare över eder! Vi välsigna eder i HERRENS namn."
Psa 130:1  En vallfartssång. Ur djupen ropar jag till dig, HERRE.
Psa 130:2  Herre, hör min röst, låt dina öron akta på mina böners ljud.
Psa 130:3  Om du, HERRE, vill tillräkna missgärningar, Herre, vem kan då bestå?
Psa 130:4  Dock, hos dig är ju förlåtelse, på det att man må frukta dig.
Psa 130:5  Jag väntar efter HERREN, min själ väntar, och jag hoppas på hans ord.
Psa 130:6  Min själ väntar efter Herren mer än väktarna efter morgonen, ja, mer än väktarna efter morgonen.
Psa 130:7  Hoppas på HERREN, Israel; ty hos HERREN är nåd, och mycken förlossning är hos honom.
Psa 130:8  Och han skall förlossa Israel från alla dess missgärningar.
Psa 131:1  En vallfartssång; av David. HERRE, mitt hjärta står icke efter vad högt är, och mina ögon se ej efter vad upphöjt är, och jag umgås icke med stora ting, med ting som äro mig för svåra.
Psa 131:2  Nej, jag har lugnat och stillat min själ; såsom ett avvant barn i sin moders famn, ja, såsom ett avvant barn, så är min själ i mig.
Psa 131:3  Hoppas på HERREN, Israel, från nu och till evig tid.
Psa 132:1  En vallfartssång. Tänk, HERRE, David till godo, på allt vad han fick lida,
Psa 132:2  han som svor HERREN en ed och gjorde ett löfte åt den Starke i Jakob;
Psa 132:3  "Jag skall icke gå in i den hydda där jag bor, ej heller bestiga mitt viloläger,
Psa 132:4  jag skall icke unna mina ögon sömn eller mina ögonlock slummer,
Psa 132:5  förrän jag har funnit en plats åt HERREN, en boning åt den Starke i Jakob."
Psa 132:6  Ja, vi hörde därom i Efrata, vi förnummo det i skogsbygden.
Psa 132:7  Låtom oss gå in i hans boning, tillbedja vid hans fotapall.
Psa 132:8  Stå upp, HERRE, och kom till din vilostad, du och din makts ark.
Psa 132:9  Dina präster vare klädda i rättfärdighet, och dina fromma juble.
Psa 132:10  För din tjänare Davids skull må du icke visa tillbaka din smorde.
Psa 132:11  HERREN har svurit David en osviklig ed, som han icke skall rygga: "Av ditt livs frukt skall jag sätta konungar på din tron.
Psa 132:12  Om dina barn hålla mitt förbund och hålla mitt vittnesbörd, som jag skall lära dem, så skola ock deras barn till evig tid få sitta på din tron.
Psa 132:13  Ty HERREN har utvalt Sion, där vill han hava sin boning.
Psa 132:14  Detta är min vilostad till evig tid; här skall jag bo, ty till detta ställe har jag lust.
Psa 132:15  Dess förråd skall jag rikligen välsigna, åt dess fattiga skall jag giva bröd till fyllest.
Psa 132:16  Dess präster skall jag kläda i frälsning, och dess fromma skola jubla högt.
Psa 132:17  Där skall jag låta ett horn skjuta upp åt David; där har jag rett till en lampa åt min smorde.
Psa 132:18  Hans fiender skall jag kläda i skam, men på honom skall hans krona glänsa."
Psa 133:1  En vallfartssång; av David. Se huru gott och ljuvligt det är att bröder bo endräktigt tillsammans.
Psa 133:2  Det är likt den dyrbara oljan på huvudet, som flyter ned i skägget, ned i Arons skägg, som flyter ned över linningen på hans kläder.
Psa 133:3  Det är likt Hermons dagg, som faller ned på Sions-bergen. Ty där beskär HERREN välsignelse, liv till evig tid.
Psa 134:1  En vallfartssång. Upp, välsignen HERREN, alla I HERRENS tjänare, I som stån om natten i HERRENS hus.
Psa 134:2  Lyften edra händer upp mot helgedomen och välsignen HERREN.
Psa 134:3  HERREN välsigne dig från Sion, han som har gjort himmel och jord.
Psa 135:1  Halleluja! Loven HERRENS namn, loven det, i HERRENS tjänare,
Psa 135:2  I som stån i HERRENS hus, i gårdarna till vår Guds hus.
Psa 135:3  Loven HERREN, ty HERREN är god, lovsjungen hans namn, ty det är ljuvligt.
Psa 135:4  Se, HERREN har utvalt Jakob åt sig, Israel till sin egendom.
Psa 135:5  Ty jag vet att HERREN är stor, att vår Herre är förmer än alla gudar.
Psa 135:6  HERREN kan göra allt vad han vill, i himmelen och på jorden, i haven och i alla djup;
Psa 135:7  han som låter regnskyar stiga upp från jordens ända, han som låter ljungeldar komma med regn och för vinden ut ur dess förvaringsrum;
Psa 135:8  han som slog de förstfödda i Egypten, både människor och boskap;
Psa 135:9  han som sände tecken och under över dig, Egypten, över Farao och alla hans tjänare;
Psa 135:10  han som slog stora folk och dräpte mäktiga konungar:
Psa 135:11  Sihon, amoréernas konung, och Og, konungen i Basan, med alla Kanaans riken,
Psa 135:12  och gav deras land till arvedel, till arvedel åt sitt folk Israel.
Psa 135:13  HERRE, ditt namn varar evinnerligen, HERRE, din åminnelse från släkte till släkte.
Psa 135:14  Ty HERREN skaffar rätt åt sitt folk, och över sina tjänare förbarmar han sig.
Psa 135:15  Hedningarnas avgudar äro silver och guld, verk av människohänder.
Psa 135:16  De hava mun och tala icke, de hava ögon och se icke,
Psa 135:17  de hava öron och lyssna icke till, och ingen ande är i deras mun.
Psa 135:18  De som hava gjort dem skola bliva dem lika, ja, alla som förtrösta på dem.
Psa 135:19  I av Israels hus, loven HERREN; I av Arons hus, loven HERREN;
Psa 135:20  I av Levis hus, loven HERREN; I som frukten HERREN, loven HERREN.
Psa 135:21  Lovad vare HERREN från Sion, han som bor i Jerusalem! Halleluja!
Psa 136:1  Tacken HERREN, ty han är god, ty hans nåd varar evinnerligen.
Psa 136:2  Tacken gudarnas Gud, ty hans nåd varar evinnerligen.
Psa 136:3  Tacken herrarnas HERRE, ty hans nåd varar evinnerligen;
Psa 136:4  honom som allena gör stora under, ty hans nåd varar evinnerligen;
Psa 136:5  honom som har gjort himmelen med förstånd, ty hans nåd varar evinnerligen;
Psa 136:6  honom som har utbrett jorden över vattnen, ty hans nåd varar evinnerligen;
Psa 136:7  honom som har gjort de stora ljusen, ty hans nåd varar evinnerligen:
Psa 136:8  solen till att råda över dagen, ty hans nåd varar evinnerligen,
Psa 136:9  månen och stjärnorna till att råda över natten, ty hans nåd varar evinnerligen;
Psa 136:10  honom som slog Egypten i dess förstfödda, ty hans nåd varar evinnerligen,
Psa 136:11  och som förde Israel ut därifrån, ty hans nåd varar evinnerligen,
Psa 136:12  med stark hand och uträckt arm, ty hans nåd varar evinnerligen;
Psa 136:13  honom som delade Röda havet itu, ty hans nåd varar evinnerligen,
Psa 136:14  och lät Israel gå mitt därigenom, ty hans nåd varar evinnerligen,
Psa 136:15  och kringströdde Farao och hans här i Röda havet, ty hans nåd varar evinnerligen;
Psa 136:16  honom som förde sitt folk genom öknen, ty hans nåd varar evinnerligen,
Psa 136:17  honom som slog stora konungar, ty hans nåd varar evinnerligen,
Psa 136:18  och dräpte väldiga konungar, ty hans nåd varar evinnerligen:
Psa 136:19  Sihon, amoréernas konung, ty hans nåd varar evinnerligen,
Psa 136:20  och Og, konungen i Basan, ty hans nåd varar evinnerligen;
Psa 136:21  och som gav deras land till arvedel, ty hans nåd varar evinnerligen,
Psa 136:22  till arvedel åt sin tjänare Israel, ty hans nåd varar evinnerligen;
Psa 136:23  honom som tänkte på oss i vår förnedring, ty hans nåd varar evinnerligen,
Psa 136:24  och som ryckte oss ur våra ovänners våld, ty hans nåd varar evinnerligen;
Psa 136:25  honom som giver mat åt allt levande, ty hans nåd varar evinnerligen.
Psa 136:26  Tacken himmelens Gud, ty hans nåd varar evinnerligen.
Psa 137:1  Vid Babels floder, där sutto vi och gräto, när vi tänkte på Sion.
Psa 137:2  I pilträden som där voro hängde vi upp våra harpor.
Psa 137:3  Ty de som höllo oss fångna bådo oss där att sjunga, och våra plågare bådo oss vara glada: "Sjungen för oss en av Sions sånger."
Psa 137:4  Huru skulle vi kunna sjunga HERRENS sång i främmande land?
Psa 137:5  Nej, om jag förgäter dig, Jerusalem, så förgäte min högra hand sin tjänst.
Psa 137:6  Min tunga låde vid min gom, om jag upphör att tänka på dig, om jag icke låter Jerusalem vara min allra högsta glädje.
Psa 137:7  Tänk, HERRE, på Jerusalems dag, och straffa Edoms barn, dem som ropade: "Riven ned, riven ned det ända till grunden."
Psa 137:8  Dotter Babel, du ödeläggelsens stad, säll är den som får vedergälla dig allt vad du har gjort oss.
Psa 137:9  Säll är den som får gripa dina späda barn och krossa dem mot klippan.
Psa 138:1  Av David. Jag vill tacka dig av allt mitt hjärta; inför gudarna vill jag lovsjunga dig.
Psa 138:2  Jag vill tillbedja, vänd mot ditt heliga tempel, och prisa ditt namn för din nåd och sanning, ty du har gjort ditt löftesord stort utöver allt vad ditt namn hade sagt.
Psa 138:3  När jag ropade, svarade du mig; du gav mig frimodighet, och min själ fick kraft.
Psa 138:4  HERRE, alla jordens konungar skola tacka dig, när de få höra din muns tal.
Psa 138:5  De skola sjunga om HERRENS vägar, ty HERRENS ära är stor.
Psa 138:6  Ja, HERREN är hög, men han ser till det låga, och han känner den högmodige fjärran ifrån.
Psa 138:7  Om ock min väg går genom nöd, så behåller du mig vid liv; du räcker ut din hand till värn mot mina fienders vrede, och din högra hand frälsar mig.
Psa 138:8  HERREN skall fullborda sitt verk för mig. HERRE, din nåd varar evinnerligen; övergiv icke dina händers verk.
Psa 139:1  För sångmästaren; av David; en psalm. HERRE, du utrannsakar mig och känner mig.
Psa 139:2  Evad jag sitter eller uppstår, vet du det; du förstår mina tankar fjärran ifrån.
Psa 139:3  Evad jag går eller ligger, utforskar du det, och med alla mina vägar är du förtrogen.
Psa 139:4  Ty förrän ett ord är på min tunga, se, så känner du, HERRE, det till fullo.
Psa 139:5  Du omsluter mig på alla sidor och håller mig i din hand.
Psa 139:6  En sådan kunskap är mig alltför underbar; den är mig för hög, jag kan icke begripa den.
Psa 139:7  Vart skall jag gå för din Ande, och vart skall jag fly för ditt ansikte?
Psa 139:8  Fore jag upp till himmelen, så är du där, och bäddade jag åt mig i dödsriket, se, så är du ock där.
Psa 139:9  Toge jag morgonrodnadens vingar, gjorde jag mig en boning ytterst i havet,
Psa 139:10  så skulle också där din hand leda mig och din högra hand fatta mig.
Psa 139:11  Och om jag sade: "Mörker må betäcka mig och ljuset bliva natt omkring mig",
Psa 139:12  så skulle själva mörkret icke vara mörkt för dig, natten skulle lysa såsom dagen: ja, mörkret skulle vara såsom ljuset.
Psa 139:13  Ty du har skapat mina njurar, du sammanvävde mig i min moders liv.
Psa 139:14  Jag tackar dig för att jag är danad så övermåttan underbart; ja, underbara äro dina verk, min själ vet det väl.
Psa 139:15  Benen i min kropp voro icke förborgade för dig, när jag bereddes i det fördolda, när jag bildades i jordens djup.
Psa 139:16  Dina ögon sågo mig, när jag ännu knappast var formad; alla mina dagar blevo uppskrivna i din bok, de voro bestämda, förrän någon av dem hade kommit.
Psa 139:17  Huru outgrundliga äro icke för mig dina tankar, o Gud, huru stor är icke deras mångfald!
Psa 139:18  Skulle jag räkna dem, så vore de flera än sanden; när jag uppvaknade, vore jag ännu hos dig.
Psa 139:19  Gud, o att du ville dräpa de ogudaktiga! Ja, måtte de blodgiriga vika bort ifrån mig,
Psa 139:20  de som tala om dig med ränker i sinnet, de som hava bragt dina städer i fördärv!
Psa 139:21  Skulle jag icke hata dem som hata dig, HERRE? Skulle jag icke känna leda vid dem som stå dig emot?
Psa 139:22  Jag hatar dem med starkaste hat; ja, mina fiender hava de blivit.
Psa 139:23  Utrannsaka mig, Gud, och känn mitt hjärta; pröva mig och känn mina tankar,
Psa 139:24  och se till, om jag är stadd på en olycksväg, och led mig på den eviga vägen.
Psa 140:1  För sångmästaren; en psalm av David.
Psa 140:2  Rädda mig, HERRE, från onda människor, bevara mig från våldets män,
Psa 140:3  för dem som uttänka ont i sina hjärtan och dagligen rota sig samman till strid.
Psa 140:4  De vässa sina tungor likasom ormar, huggormsgift är inom deras läppar. Sela.
Psa 140:5  Bevara mig, HERRE, för de ogudaktigas händer, beskydda mig för våldets män, som uttänka planer för att bringa mig på fall.
Psa 140:6  Stolta människor lägga ut för mig snaror och garn; de breda ut nät invid vägens rand, giller sätta de för mig. Sela.
Psa 140:7  Jag säger till HERREN: "Du är min Gud." Lyssna, o HERRE, till mina böners ljud.
Psa 140:8  HERRE, Herre, du min starka hjälp, du beskärmar mitt huvud, på stridens dag.
Psa 140:9  Tillstäd icke, HERRE; vad de ogudaktiga begära; låt deras anslag ej lyckas, de skulle eljest förhäva sig. Sela.
Psa 140:10  Över de mäns huvuden, som omringa mig, må den olycka komma, som deras läppar bereda.
Psa 140:11  Eldsglöd må regna över dem; må de kastas i eld, i djup som de ej komma upp ur.
Psa 140:12  En förtalets man skall ej bestå i landet; en ond våldsman skall jagas, med slag på slag.
Psa 140:13  Jag vet att HERREN skall utföra den betrycktes sak och skaffa de fattiga rätt.
Psa 140:14  Ja, de rättfärdiga skola prisa ditt namn och de redliga bo inför ditt ansikte.
Psa 141:1  En psalm av David. HERRE, jag ropar till dig, skynda till mig; lyssna till min röst, då jag nu ropar till dig.
Psa 141:2  Min bön gälle inför dig såsom ett rökoffer, mina händers upplyftande såsom ett aftonoffer.
Psa 141:3  Sätt, o HERRE, en vakt för min mun, bevaka mina läppars dörr.
Psa 141:4  Låt icke mitt hjärta vika av till något ont, till att öva ogudaktighetens gärningar tillsammans med män som göra vad orätt är; av deras läckerheter vill jag icke äta.
Psa 141:5  Må den rättfärdige slå mig i kärlek och straffa mig; det är såsom olja på huvudet, och mitt huvud skall icke försmå det. Ty ännu en tid, så skall min bön uppfyllas, genom att det går dem illa;
Psa 141:6  deras ledare skola störtas ned utför klippan, och man skall då höra att mina ord äro ljuvliga.
Psa 141:7  Såsom när man har plöjt och ristat upp jorden, så ligga våra ben kringströdda vid dödsrikets rand.
Psa 141:8  Ja, till dig, HERRE, Herre, se mina ögon; till dig tager jag min tillflykt, förkasta icke min själ.
Psa 141:9  Bevara mig för de snaror som de lägga ut på min väg och för ogärningsmännens giller.
Psa 141:10  De ogudaktiga falle i sina egna garn, medan jag går oskadd förbi.
Psa 142:1  En sång av David; en bön, när han var i grottan.
Psa 142:2  Jag höjer min röst och ropar till HERREN, jag höjer min röst och beder till HERREN.
Psa 142:3  Jag utgjuter inför honom mitt bekymmer, min nöd kungör jag för honom.
Psa 142:4  När min ande försmäktar i mig, är du den som känner min stig. På den väg där jag skall gå hava de lagt ut snaror för mig.
Psa 142:5  Skåda på min högra sida och se: där finnes ingen som kännes vid mig. Ingen tillflykt återstår för mig, ingen finnes, som frågar efter min själ.
Psa 142:6  Jag ropar till dig, o HERRE, jag säger: "Du är min tillflykt, min del i de levandes land."
Psa 142:7  Akta på mitt rop, ty jag är i stort elände; rädda mig från mina förföljare, ty de äro mig övermäktiga.
Psa 142:8  För min själ ut ur fängelset, så att jag får prisa ditt namn. Omkring mig skola de rättfärdiga församlas, när du gör väl mot mig.
Psa 143:1  En psalm av David. HERRE, hör min bön, lyssna till min åkallan, svara mig i din rättfärdighet, för din trofasthets skull.
Psa 143:2  Och gå icke till doms med din tjänare, ty inför dig är ingen levande rättfärdig.
Psa 143:3  Se, fienden förföljer min själ, han trampar mitt liv till jorden; han lägger mig i mörker såsom de längesedan döda.
Psa 143:4  Och min ande försmäktar i mig, mitt hjärta är stelnat i mitt bröst.
Psa 143:5  Jag tänker på forna dagar, jag begrundar alla dina gärningar, dina händers verk eftersinnar jag.
Psa 143:6  Jag uträcker mina händer till dig; såsom ett törstigt land längtar min själ efter dig. Sela.
Psa 143:7  HERRE, skynda att svara mig, ty min ande förgås; dölj icke ditt ansikte för mig, må jag ej varda lik dem som hava farit ned i graven.
Psa 143:8  Låt mig bittida förnimma din nåd, ty jag förtröstar på dig. Kungör mig den väg som jag bör vandra, ty till dig upplyfter jag min själ.
Psa 143:9  Rädda mig från mina fiender, HERRE; hos dig söker jag skygd.
Psa 143:10  Lär mig att göra din vilja, ty du är min Gud; din gode Ande lede mig på jämn mark.
Psa 143:11  HERRE, behåll mig vid liv för ditt namns skull; tag min själ ut ur nöden för din rättfärdighets skull.
Psa 143:12  Utrota mina fiender för din nåds skull, och förgör alla dem som tränga min själ; ty jag är din tjänare.
Psa 144:1  Av David. Lovad vare HERREN, min klippa, han som lärde mina armar att kriga, mina händer att strida;
Psa 144:2  min nåds Gud och min borg, mitt värn och min räddare, min sköld och min tillflykt, han som lägger mitt folk under mig.
Psa 144:3  HERRE, vad är en människa, att du vill veta av henne, en människoson, att du tänker på honom?
Psa 144:4  En människa är lik en fläkt, hennes dagar såsom en försvinnande skugga.
Psa 144:5  HERRE, sänk din himmel och far ned, rör vid bergen, så att de ryka.
Psa 144:6  Låt ljungeldar ljunga och skingra dem, skjut dina pilar och förvirra dem.
Psa 144:7  Räck ut dina händer från höjden, fräls mig och rädda mig ur de stora vattnen, ur främlingarnas hand,
Psa 144:8  vilkas mun talar lögn och vilkas högra hand är en falskhetens hand.
Psa 144:9  Gud, en ny sång vill jag sjunga till din ära, till tiosträngad psaltare vill jag lovsjunga dig,
Psa 144:10  dig som giver seger åt konungarna, dig som frälste din tjänare David från det onda svärdet.
Psa 144:11  Fräls mig och rädda mig ur främlingarnas hand, vilkas mun talar lögn, och vilkas högra hand är en falskhetens hand.
Psa 144:12  När våra söner stå i sin ungdom såsom högväxta plantor, våra döttrar lika hörnstoder, huggna såsom för palatser;
Psa 144:13  när våra visthus äro fulla och skänka förråd på förråd; när våra får öka sig tusenfalt, ja, tiotusenfalt på våra utmarker;
Psa 144:14  när våra oxar gå rikt lastade; när ingen rämna har brutits i muren och ingen nödgas draga ut såsom fånge, när intet klagorop höres på våra gator -
Psa 144:15  saligt är det folk som det så går; ja, saligt är det folk vars Gud HERREN är.
Psa 145:1  En lovsång av David. Jag vill upphöja dig, min Gud, du konung, och lova ditt namn alltid och evinnerligen.
Psa 145:2  Jag vill dagligen lova dig och prisa ditt namn alltid och evinnerligen.
Psa 145:3  Stor är HERREN och högtlovad, ja, hans storhet är outrannsaklig.
Psa 145:4  Det ena släktet prisar för det andra dina verk, de förkunna dina väldiga gärningar.
Psa 145:5  Ditt majestäts härlighet och ära vill jag begrunda och dina underfulla verk.
Psa 145:6  Man skall tala om dina fruktansvärda gärningars makt; dina storverk skall jag förtälja.
Psa 145:7  Man skall utbreda ryktet om din stora godhet och jubla över din rättfärdighet.
Psa 145:8  Nådig och barmhärtig är HERREN, långmodig och stor i mildhet.
Psa 145:9  HERREN är god mot alla och förbarmar sig över alla sina verk.
Psa 145:10  Alla dina verk, HERRE, skola tacka dig, och dina fromma skola lova dig.
Psa 145:11  De skola tala om ditt rikes ära, och din makt skola de förkunna.
Psa 145:12  Så skola de kungöra för människors barn dina väldiga gärningar och ditt rikes ära och härlighet.
Psa 145:13  Ditt rike är ett rike för alla evigheter, och ditt herradöme varar från släkte till släkte.
Psa 145:14  HERREN uppehåller alla dem som äro på väg att falla, och han upprättar alla nedböjda.
Psa 145:15  Allas ögon vänta efter dig, och du giver dem deras mat i rätt tid.
Psa 145:16  Du upplåter din hand och mättar allt levande med nåd.
Psa 145:17  HERREN är rättfärdig i alla sina vägar och nådig i alla sina verk.
Psa 145:18  HERREN är nära alla dem som åkalla honom, alla dem som åkalla honom uppriktigt.
Psa 145:19  Han gör vad de gudfruktiga begära och hör deras rop och frälsar dem.
Psa 145:20  HERREN bevarar alla dem som älska honom, men alla ogudaktiga skall han förgöra.
Psa 145:21  Min mun skall uttala HERREN lov, och allt kött skall prisa hans heliga namn alltid och evinnerligen.
Psa 146:1  Halleluja! Lova HERREN, min själ.
Psa 146:2  Jag vill lova HERREN, så länge jag lever, jag vill lovsjunga min Gud, så länge jag är till.
Psa 146:3  Förliten eder icke på furstar, icke på en människoson, han kan icke hjälpa.
Psa 146:4  Hans ande måste sin väg, han vänder tillbaka till den jord varav han är kommen; då varda hans anslag om intet.
Psa 146:5  Säll är den vilkens hjälp är Jakobs Gud, den vilkens hopp står till HERREN, hans Gud,
Psa 146:6  till honom som har gjort himmelen och jorden och havet och allt vad i dem är, till honom som håller tro evinnerligen,
Psa 146:7  som skaffar rätt åt de förtryckta, som giver bröd åt de hungrande. HERREN löser de fångna,
Psa 146:8  HERREN öppnar de blindas ögon, HERREN upprättar de nedböjda, HERREN älskar de rättfärdiga,
Psa 146:9  HERREN bevarar främlingar, faderlösa och änkor uppehåller han; men de ogudaktigas väg vänder han i villa.
Psa 146:10  HERREN är konung evinnerligen, din Gud, Sion, från släkte till släkte. Halleluja!
Psa 147:1  Halleluja! Ja, det är gott att lovsjunga vår Gud, ja, det är ljuvligt; lovsång höves oss.
Psa 147:2  HERREN är den som bygger upp Jerusalem, Israels fördrivna samlar han tillhopa.
Psa 147:3  Han helar dem som hava förkrossade hjärtan, och deras sår förbinder han.
Psa 147:4  Han bestämmer stjärnornas mängd, han nämner dem alla vid namn.
Psa 147:5  Vår Herre är stor och väldig i kraft, hans förstånd har ingen gräns.
Psa 147:6  HERREN uppehåller de ödmjuka, men de ogudaktiga slår han till jorden.
Psa 147:7  Höjen sång till HERREN med tacksägelse, lovsjungen vår Gud till harpa,
Psa 147:8  honom som betäcker himmelen med moln, honom som bereder regn åt jorden, honom som låter gräs skjuta upp på bergen,
Psa 147:9  honom som giver föda åt djuren, åt korpens ungar som ropa.
Psa 147:10  Han har icke sin lust i hästens styrka, hans behag står ej till mannens snabbhet.
Psa 147:11  HERRENS behag står till dem som frukta honom, till dem som hoppas på hans nåd.
Psa 147:12  Jerusalem, prisa HERREN; Sion, lova din Gud.
Psa 147:13  Ty han har gjort bommarna för dina portar fasta; han har välsignat dina barn i dig.
Psa 147:14  Han skaffar dina gränser frid, han mättar dig med bästa vete.
Psa 147:15  Han låter sitt tal gå ut till jorden, hans ord löper åstad med hast.
Psa 147:16  Han låter snö falla såsom ull, rimfrost strör han ut såsom aska.
Psa 147:17  Han kastar sitt hagel såsom smulor; vem kan bestå för hans frost?
Psa 147:18  Åter sänder han sitt ord, då smälter det frusna; sin vind låter han blåsa, då strömmar vatten.
Psa 147:19  Han har förkunnat för Jakob sitt ord, för Israel sina stadgar och rätter.
Psa 147:20  Så har han icke gjort för något hednafolk; och hans rätter, dem känna de icke. Halleluja!
Psa 148:1  Halleluja! Loven HERREN från himmelen, loven honom i höjden.
Psa 148:2  Loven honom, alla hans änglar, loven honom, all hans här.
Psa 148:3  Loven honom, sol och måne, loven honom, alla lysande stjärnor.
Psa 148:4  Loven honom, I himlars himlar och I vatten ovan himmelen.
Psa 148:5  Ja, de må lova HERRENS namn, ty han bjöd, och de blevo skapade.
Psa 148:6  Och han gav dem deras plats för alltid och för evigt; han gav dem en lag, och ingen överträder den.
Psa 148:7  Loven HERREN från jorden, I havsdjur och alla djup,
Psa 148:8  eld och hagel, snö och töcken, du stormande vind, som uträttar hans befallning,
Psa 148:9  I berg och alla höjder, I fruktträd och alla cedrar,
Psa 148:10  I vilda djur och all boskap, I kräldjur och bevingade fåglar,
Psa 148:11  I jordens konungar och alla folk, I furstar och alla domare på jorden,
Psa 148:12  I ynglingar, så ock I jungfrur, I gamle med de unga.
Psa 148:13  Ja, de må lova HERRENS namn, ty hans namn allena är högt, hans majestät når över jorden och himmelen.
Psa 148:14  Och han har upphöjt ett horn åt sitt folk - ett ämne till lovsång för alla hans fromma, för Israels barn, det folk som står honom nära. Halleluja!
Psa 149:1  Halleluja! Sjungen till HERRENS ära en ny sång, hans lov i de frommas församling.
Psa 149:2  Israel glädje sig över sin skapare, Sions barn fröjde sig över sin konung.
Psa 149:3  Må de lova hans namn under dans, till puka och harpa må de lovsjunga honom.
Psa 149:4  Ty HERREN har behag till sitt folk, han smyckar de ödmjuka med frälsning.
Psa 149:5  De fromma fröjde sig och give honom ära, de juble på sina läger.
Psa 149:6  Guds lov skall vara i deras mun och ett tveeggat svärd i deras hand,
Psa 149:7  för att utkräva hämnd på hedningarna och hemsöka folken med tuktan,
Psa 149:8  för att binda deras konungar med kedjor och deras ädlingar med järnbojor,
Psa 149:9  för att utföra på dem den dom som är skriven. En härlighet bliver det för alla hans fromma. Halleluja!
Psa 150:1  Halleluja! Loven Gud i hans helgedom, loven honom i hans makts fäste.
Psa 150:2  Loven honom för hans väldiga gärningar, loven honom efter hans stora härlighet
Psa 150:3  Loven honom med basunklang, loven honom med psaltare och harpa.
Psa 150:4  Loven honom med puka och dans, loven honom med strängaspel och pipa.
Psa 150:5  Loven honom med ljudande cymbaler, loven honom med klingande cymbaler.
Psa 150:6  Allt vad anda har love HERREN. Halleluja!


\end{document}